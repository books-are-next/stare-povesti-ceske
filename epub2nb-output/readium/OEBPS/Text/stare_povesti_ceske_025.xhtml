<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>stare_povesti_ceske-23</title>
		<link href="../Styles/idGeneratedStyles.css" rel="stylesheet" type="text/css"/>
	</head>
	<body id="stare_povesti_ceske-23" xml:lang="cs-CZ">
		<div class="_idGenObjectStyleOverride-1">
			<p id="_idParaDest-51" class="MLP_uroven2_kapitola ParaOverride-1">O&#160;staré Praze</p>
			<p class="MLP_citat ParaOverride-1">… Praha!<br/>To jméno samo zpěv. Ten pouhý zvuk<br/>úchvatně do strun české duše sahá<br/>a&#160;srdce rozechvívá…</p>
			<p class="MLP_citat_autor ParaOverride-1">— Svatopluk Čech</p>
			<p class="MLP_text_bez1radku ParaOverride-1">Karel IV. pozval k&#160;sobě kdysi na Pražském hradě arcibiskupa Arnošta z&#160;Pardubic, nejvyššího kancléře, purkrabí českého království a&#160;jiné znamenité pány české a&#160;dvořany, též některé mistry učeností slovutné, mezi nimi také svého hvězdáře. Seděl s&#160;nimi v&#160;nádherné síni, jejíž dřevěný strop byl vyzdoben řezbami, malbou i&#160;zlacením, jejíž stěny byly pokryty vzácnými čalouny francouzské práce, za stolem, na němž v&#160;záři hojných voskovic lesklo se a&#160;blyštělo zlaté a&#160;stříbrné náčiní, talíře, číše a&#160;konvice překrásných tvarů a&#160;ozdob.</p>
			<p class="MLP_text ParaOverride-1">Když povečeřeli a&#160;v&#160;síni počínalo býti dusno, vstal císař a&#160;vyzval své hosty, aby s&#160;ním vyšli ochladit se na čerstvé povětří. I&#160;šel napřed s&#160;arcibiskupem na balkon, na nějž se vystupovalo přímo z&#160;toho večeřadla: šli za nimi páni a&#160;mistři v&#160;živém hovoru.</p>
			<p class="MLP_text ParaOverride-1">Ale jak vystoupili na prostorný balkon, umlkl císař i&#160;jeho rádce a&#160;ztichli také všichni ostatní. Umlkli překvapeni krásou královského města pod nimi.</p>
			<p class="MLP_text ParaOverride-1">Praha dřímala za letní noci v&#160;rozlitém svitu plného měsíce i&#160;v&#160;hlubokých stínech. V&#160;čarovném osvětlení zvedaly se štíty a&#160;střechy vysokých domů, kostelů, věží, blyštěla se okna stavení, arkýřů, a&#160;košaté koruny stromů po hojných zahradách i&#160;na ostrovech splývaly v&#160;tom zásvitu měkkými obrysy.</p>
			<p class="MLP_text ParaOverride-1">A&#160;vše v&#160;hlubokém klidu. Jen jezy zdola hučivě šuměly. Král i&#160;dvořané, veškerou krásou uvábeni, hleděli světlem i&#160;šerem, zrak jejich těkal po svazích Petřína v&#160;modravém šeru, po Menším Městě zrovna pod nimi, hleděli na jeho ozářené prostranství, na arcibiskupův palác u&#160;řeky, kdež leskla se zlacená střecha branné jeho věže, přes chatrný most, po řece, jež svítila jako rozlité stříbro, dál po ostatní Praze, po Židovském, Starém Městě, zavřeném hradbami a&#160;baštami, nad nimiž trčely k&#160;nočnímu nebi věže a&#160;chrámy. Tam tměly se ulice, podsíně domů, tam tonulo všecko ve svitu i&#160;v&#160;stínech a&#160;hlubokém šeru.</p>
			<p class="MLP_text ParaOverride-1">Ale dále za Starým Městem, dále táhlou výšinou širým prostranstvím, kde se bělal kostel sv. Lazara, kde volně stál, a&#160;ne ve spoustě domů kostel sv. Petra na Zderazském vršku, kde dřímaly Opatovice ves a&#160;kde výše v&#160;bledém zásvitu strměl kostel sv. Štěpána ve vsi Rybníku a&#160;dále kostel sv. Jana na Bojišti, proudilo volně světlo měsíce po zahradách, sadech a&#160;lánech zralého obilí, tu i&#160;dál až po obzor, až po výšiny plné vinohradů, zamžené bělavou mlhou.</p>
			<p class="MLP_text ParaOverride-1">Všichni mlčky hleděli na čarovný obraz před nimi rozložený, až král, dojat tou krásou, promluvil:</p>
			<p class="MLP_text ParaOverride-1">„Krásná je tato má země, v&#160;ní je mé největší zalíbení a&#160;mám ji jako vyvolený, vzácnější sad mezi ostatními poli. Ale v&#160;tom sadě nejutěšenější místečko&#160;– hle&#160;– Praha! Je-li co krásnějšího?“</p>
			<p class="MLP_text ParaOverride-1">Oči královy zazářily.</p>
			<p class="MLP_text ParaOverride-1">„Překrásné město,“ promluvil Arnošt z&#160;Pardubic, „a přešťastné, jak je kronikář nazývá, že bylo svatým vojvodou povzneseno. A&#160;teď tvou láskou je a&#160;bude ozdobeno. Již se naplňuje proroctví pramateře Tvé Velebnosti. Roste Praha u&#160;velikosti a&#160;slávě. Knížata se jí kloní, má čest a&#160;chválu po světě a&#160;bude ještě slavnější.“</p>
			<p class="MLP_text ParaOverride-1">„Rád bych ji s&#160;pomocí Boží zvelebil,“ upřímné pravil král. „A&#160;doufám…“ Náhle však se obrátil po starém mistru hvězdáři, jenž vážně před sebe hleděl.</p>
			<p class="MLP_text ParaOverride-1">„Nu, mistře astronome, že je krásná a&#160;veliká budoucnost tohoto města? Ty se mračíš? Mluv!“</p>
			<p class="MLP_text ParaOverride-1">„Velebnosti královská, nechtěj právě této chvíle, abych oznámil, co věštila nebeská znamení.“</p>
			<p class="MLP_text ParaOverride-1">„Jen pověz,“ vybízel král. „Chci slyšeti, cos četl ve hvězdách.“</p>
			<p class="MLP_text ParaOverride-1">„Je to smutné, milostivý králi.“</p>
			<p class="MLP_text ParaOverride-1">„Chci slyšeti. Mluv!“</p>
			<p class="MLP_text ParaOverride-1">A&#160;zasmušilý mistr oznámil králi a&#160;panstvu, dychtivě k&#160;němu přistoupivšímu:</p>
			<p class="MLP_text ParaOverride-1">„Vyrozuměl jsem z&#160;nebeských znamení, že Menší Město bude zničeno, ohněm, velikým požárem, a&#160;tam&#160;– Staré Město&#160;– zajde hroznou povodní. Vše bude zhubeno, všecko, a&#160;tak, že nezůstane kámen na kameni.“</p>
			<p class="MLP_text ParaOverride-1">Všichni kolem se lekli a&#160;pohlédli na krále, jenž zaražen stál, patrně zarmoucený. Pojednou se však obrátil k&#160;městu, mávl v&#160;tu stranu rukou a&#160;zvolal:</p>
			<p class="MLP_text ParaOverride-1">„A&#160;nezajde Praha! Zůstane, bude! A&#160;kdyby i&#160;Menší Město i&#160;Staré jednou za své vzaly, bude tu jiné. Tam vystavím nové město, tam, hle, bude nová, veliká Praha!“</p>
			<p class="MLP_text ParaOverride-1">Ukazoval za Staré Město, vzhůru širou výšinou, k&#160;polím a&#160;sadům, ke vsím Rybníku a&#160;Opatovicům. Všem se uvolnilo, všem se vyjasnilo líce, a&#160;moudrý arcibiskup vyslovil, co čeští páni a&#160;dvořané té chvíle cítili a&#160;z&#160;té duše přáli svému králi:</p>
			<p class="MLP_text ParaOverride-1">„Bůh žehnej Tvé Velebnosti.“</p>
			<p class="MLP_hvezdicky ParaOverride-1">* * *</p>
			<p class="MLP_text_bez1radku ParaOverride-1">Jak se Karel IV. rozhodl, tak učinil. Hned jal se konati všechny přípravy k&#160;založení nového města; sám vymezil jeho prostoru, směr jeho hradeb, sám k&#160;nim základ položil, sám byl při rozměřování ulic, sám určil místa tržišť a&#160;náměstí. Se staviteli často rozmlouval a&#160;se radil, často se přicházel podívat, jak přibývá staveb, a&#160;pokaždé oslovil tu zedníka, tu nádeníka, vyptal se ho, pohovořil, darem obdařil, těše se, že dílo zdárně pokračuje.</p>
			<p class="MLP_text ParaOverride-1">Jen jednou se pohněval a&#160;to, když vrátiv se z&#160;cesty do německé říše, přišel se hned podívat na Nové Město a&#160;shledal, že měřičové přidělali za jeho nepřítomnosti novou ulici. Vedla ke kostelu sv.&#160;Jindřicha a&#160;již u&#160;ní domy stavěli.</p>
			<p class="MLP_text ParaOverride-1">Jak ji císař zhlédl, stanul překvapen a&#160;zchmuřiv líce, ptal se ostře, kdo kázal tu ulici založit a&#160;vyměřiti?</p>
			<p class="MLP_text ParaOverride-1">„Nikdo nekázal, královská Milosti,“ odvětil stavitel polekán. „Myslili jsme, že bude vhod. Ráčíš-li však, aby byla zastavena…“</p>
			<p class="MLP_text ParaOverride-1">„Ať tedy zůstane!“ rozhodl se císař, „ale ať se jmenuje na věčné časy Nekázalka, poněvadž jsem nekázal, aby byla založena.“</p>
			<p class="MLP_text ParaOverride-1">Tak rostlo Nové Město; stavení přibývalo jako hub po dešti. Ale nestavěli jenom noví měšťané, stavěl i&#160;sám český panovník. A&#160;ten nejnákladněji: kláštery, kostely s&#160;věžemi. Tak také založil kostel sv. Jeronýma a&#160;při něm klášter mnichů benediktinských, v&#160;těch místech&#160;– na Skalkách&#160;–, kde před věky se zelenal háj bohyně Morany. I&#160;stavěl ten kostel nákladem velikým. Zvláštní cihly byly prý na tu stavbu páleny, zrovna jako na karlštejnský hrad, ze šedivé hlíny, po vrchu leštěné, a&#160;kostelní krov zřízen tak důkladně a&#160;uměle, že spotřebovali na něj kmeny z&#160;celého lesa.</p>
			<p class="MLP_text ParaOverride-1">Přes dvacet let stavěli kostel a&#160;klášter, a&#160;byla to drahá stavba: stál prý ten kostel jenom o&#160;haléř méně nežli sám Kamenný most.</p>
			<p class="MLP_text ParaOverride-1">Když byl dobudován, když první bohoslužba v&#160;něm konána, zapěli kněží u&#160;oltáře slovansky a&#160;četli mši svatou dávným obřadem ze slovanských knih, poprvé zase po staletích v&#160;českém kostele.</p>
			<p class="MLP_text ParaOverride-1">I&#160;radoval se zbožný český král, jenž ty slovanské mnichy sem uvedl z&#160;dalmatských krajin, radoval se s&#160;ním všechen lid.</p>
			<p class="MLP_text ParaOverride-1">A&#160;klášteru i&#160;kostelu říkali Na Slovanech a&#160;říkají podnes.</p>
			<p class="MLP_hvezdicky ParaOverride-1">* * *</p>
			<p class="MLP_text_bez1radku ParaOverride-1">Ještě nepracovali plná tři léta na stavbě slovanského kostela, a&#160;již založil Karel IV. nový kostel, a&#160;to na nejvyšším místě Nového Města, naproti Vyšehradu. Návrh na tuto stavbu podal mladý jeden stavitel pražský. Císař uviděv narýsovaný plán, nemálo se podivil, jak krásně, ale i&#160;směle všecko tu myšleno.</p>
			<p class="MLP_text ParaOverride-1">Divil se, i&#160;znalci se divili, zkušení, osvědčení stavitelé, a&#160;tvrdili, že mladý druh jejich nevyvede toho chrámu, že nedokoná ohromné té klenby, jak ji navrhl. Než král přece svěřil dílo mladému umělci, a&#160;ten, dychtě po tom, aby vyvedl stavbu, jaké po tu dobu Praha neviděla, dal se chutě, pln nadšení do díla.</p>
			<p class="MLP_text ParaOverride-1">Stavěl a&#160;stavěl a&#160;chrám v&#160;osmistranu založený počal očividně růsti.</p>
			<p class="MLP_text ParaOverride-1">Již se zvedaly zdi, již v&#160;nich byla dvojdílná i&#160;trojdílná okna překrásných kružeb, již stál portál bohatých pásů, hojnými lupeny, soškami a&#160;křížovou kyticí ozdobený, již počali dle plánu mladého mistra přepínati chrámovou prostoru nevídaným, smělým klenutím hvězdovitým v&#160;podobě báně.</p>
			<p class="MLP_text ParaOverride-1">Ještě všecko klenutí bylo pozakryto lešením, ještě nebylo zřejmo pro les trámů, břeven a&#160;množství prken, a&#160;již znalci se mu divili. Ale teď tím určitěji každý tvrdil, že mladý stavitel toho díla nedodělá, že klenutí nevydrží, poněvadž to nemožná, nebývalá věc, a&#160;že jak budou v&#160;nejlepším, všecka ta smělá báň že povolí, pukne, že se najisto zhroutí.</p>
			<p class="MLP_text ParaOverride-1">Řeči ty účinkovaly. Důvěra mladého mistra otřásla se v&#160;základech. Počal se lekati a&#160;zmije pochybnosti a&#160;nedůvěry počala ho mučiti. Již nespěchal na stanoviště s&#160;takovou jistotou a&#160;radostí jako jindy. A&#160;doma, o&#160;samotě neměl klidu a&#160;pokoje. Počítal, kreslil, vydrží-li klenba, přemítal, uvažoval ve dne v&#160;noci.</p>
			<p class="MLP_text ParaOverride-1">Starost, neklid zaplašily od něho spánek. Dlouho do noci sedal ve své dílně, a&#160;když ulehl, uvažoval ještě nebo si připomínal řeči druhů stavitelů, mladých i&#160;starých, jejich výtky, jejich obav, jejich určitá tvrzení, že toto klenutí není možná dodělati. I&#160;jejich úsměšky se mu vracely na mysl, a&#160;když uvažoval, co by bylo, kdyby klenutí nedokončil nebo kdyby se zřítilo, co by místo pochvaly a&#160;cti měl smíchu a&#160;hany, tu se chytal za rozpálenou hlavu nebo vzdychaje přecházel svojí komorou. Jednou za takové noci vyběhl ven a&#160;chvátal vzhůru na Nové Město.</p>
			<p class="MLP_text ParaOverride-1">Tam v&#160;šeru černalo se jeho dílo, nedostavěný kostel v&#160;trámoví ještě a&#160;v&#160;lešeních. Ruch kladiv teď nezněl, budova byla tichá, opuštěná. Jen její tvořitel ji obcházel, prohlížeje ji, zraky obraceje do výše, tam, kde se počalo zvedati klenutí. Pak vplížil se dovnitř, do budoucí prostory chrámové, kde měly zníti zbožný zpěv a&#160;modlitby.</p>
			<p class="MLP_text ParaOverride-1">Okny ještě nezasklenými hledělo sem hvězdnaté nebe a&#160;linula zář měsíce. V&#160;tom zásvitu rozhlédl se zasmušilý, rozháraný umělec prostorou, ale hned vzhůru upjal zrak, ke klenutí, jež se šeřilo a&#160;černalo v&#160;trámoví.</p>
			<p class="MLP_text ParaOverride-1">Ale stavitel je viděl té chvíle již hotové, směle přepjaté, jeho žebra, tvořící velkou osmipaprskovou hvězdu a&#160;v&#160;ní dvě menší, viděl klenbu ozdobenou barvou, zlatem, viděl chrám již v&#160;plné slunečné záři, skvící se ozdobou. A&#160;vcházeli král a&#160;dvořané, lid, a&#160;všichni hleděli do stropu, k&#160;ohromnému klenutí, divili se, žasli.</p>
			<p class="MLP_text ParaOverride-1">Když se vytrhl ze svého snění a&#160;připadlo mu, že to vše nemá býti, že nebude, že klenutí spadne, vzkypěl v&#160;jeho duši vzdor.</p>
			<p class="MLP_text ParaOverride-1">Odcházeje zařekl se, že stavbu přece vyvede, že klenutí dokoná, dokonati musí, a&#160;když ne sám, třeba i&#160;s&#160;pomocí samého ďábla. Tak se i&#160;stalo. Vyzval jej, a&#160;když mu svou duši zapsal, slíbil mu ďábel, že karlovský kostel dostaví. A&#160;dostavěl ho. Co stavitelé den co den čekali, že klenutí sletí, nestalo se. Svorník byl zasazen, všecka ohromná, nevídaná klenba zůstala. Zbývalo ještě odkliditi lešení, jež ji podpíralo, aby bylo zjevno slavné dílo.</p>
			<p class="MLP_text ParaOverride-1">Ale nikdo ani ze zedníků, ani z&#160;dělníků nechtěl lešení strhnouti. Každý se bál, že klenba spadne, jak se jen lešením pohne. Marně vybízel mladý stavitel své lidi, marně jim odměnu sliboval. Pak chtěl sám to vykonati, ale starší druhové mu nedali a&#160;nepustili ho k&#160;lešení.</p>
			<p class="MLP_text ParaOverride-1">„Tedy je zapálím!“ rozhodl se, jak mu sám ďábel našeptal.</p>
			<p class="MLP_text ParaOverride-1">Husté davy lidu stály kolem nové stavby a&#160;čekaly dychtivě, co bude, a&#160;rokovaly o&#160;tom, že klenutí najisto sletí, až je mladý mistr podpálí. Již ho zhlédli, an všechen rozčilen vyšel z&#160;kostela. Jen vykročil a&#160;jako by zahřmělo; ohromný rachot, jako by kostel se bořil, zatřásl povětřím. Lidé vykřikli zděšením a&#160;ve zmatku počali se obracet, utíkat a&#160;křičeli, že klenutí spadlo.</p>
			<p class="MLP_text ParaOverride-1">Nikdo té chvíle nevzpomněl na stavitele. Ten ohlušující ranou ohromen, stál jak bez sebe, zsinalý, hledě zoufale na kostel, jehož okny vyvalily se kotouče prachu.</p>
			<p class="MLP_text ParaOverride-1">„Ďábel tě podvedl!“ mihlo se mu hlavou. „Trest Boží!“ a&#160;již nečekaje, nechtěje zničeného svého díla viděti, dal se na útěk a&#160;pádil odtud jako štvaný.</p>
			<p class="MLP_text ParaOverride-1">Kotouče prachu se rozešly, rozplynuly, a&#160;když se pak po chvíli lidé zase ku kostelu odvážili i&#160;do něho, tu vykřikli zas, ale úžasem. Prkna a&#160;trámy, vše leželo v&#160;pusté směsi na zemi, ale nad nimi, nad chrámovou prostorou, přepínalo se podivuhodné, nevídané klenutí. Spatřili je v&#160;plném, odpoledním světle celé a&#160;nezastřené, plné uměle vedených žeber, a&#160;žasli a&#160;radovali se všichni.</p>
			<p class="MLP_text ParaOverride-1">Teď vzpomněli na mladého stavitele. Volali ho, sháněli se po něm, hledali ho, až ho našli v&#160;jeho bytě mrtvého. Sám si v&#160;zoufalosti života ukrátil.</p>
			<p class="MLP_text ParaOverride-1">Co za oné noci, za které v&#160;pochybnostech se do kostela rozběhl, v&#160;duchu viděl, o&#160;čem sníval, splnilo se. Chrám byl dokončen, vyzdoben, a&#160;každý král, i&#160;dvořané a&#160;každý, kdo poprvé vešel, obrátil především zraky své k&#160;mocnému klenutí, tak směle nad posvátnou prostorou rozpjatému, a&#160;každý si vzpomněl na nešťastného mladého stavitele, jenž dílo své zaplatil životem.</p>
			<p class="MLP_hvezdicky ParaOverride-1">* * *</p>
			<p class="MLP_text_bez1radku ParaOverride-1">Na Hradčanech, na hradě českých králů, rostla tou dobou velikolepá stavba Karlova, nový chrám sv. Víta, za řekou pak na širém návrší přibývalo vůčihledě Nového Města. A&#160;mezi ty dva slavné pomníky své zbožnosti, své lásky k&#160;umění a&#160;k&#160;nejmilejšímu svému městu, počal Karel budovati třetí veliké dílo, Kamenný most.</p>
			<p class="MLP_text ParaOverride-1">Ten věky přetrval, sláva i&#160;ponížení našeho národa po něm cho­dily. Mnoho se v&#160;Čechách od jeho založení změnilo a&#160;měnilo, spory a&#160;boje dělily a&#160;rozeštvaly lid jedné krve, jednoho jazyka. Jen on zůstal milý všem po všechny věky, za všech bouří a&#160;v&#160;dobách ponížení a&#160;mdloby vydržel on, tvrdý a&#160;silný, pamětník lepších časů a&#160;slávy, z&#160;níž pocházel a&#160;jež byla potěchou, posilou slabých. Ze všech mostů je Karlův nejpevnější, tak vypravují, protože při jeho stavbě měli vápno vejci rozdělané. I&#160;bylo jich potřeba nepočítaných kop<span class="CharOverride-1"><span id="footnote-067-backlink"><a class="_idFootnoteLink _idGenColorInherit" href="../Text/stare_povesti_ceske_025.xhtml#footnote-067">49</a></span></span>, na šestnáct jeho mohutných oblouků, na tolik pilířů, na tolik ohromného zdiva.</p>
			<p class="MLP_text ParaOverride-1">V&#160;Praze tolik vajec ani nesehnali, okolí jich tolik nemělo, co jich bylo třeba. Proto nařídil Karel IV. všem městům v&#160;českém království, aby každé poslalo určitý počet kop vajec na stavbu pražského mostu. Posílali je, vůz za vozem přijížděl, ze všech stran skládali vejce a&#160;rozbíjeli do vápna.</p>
			<p class="MLP_text ParaOverride-1">Také z&#160;Velvar jich poslali na celý vůz, ochotně, rádi, a&#160;myslili, jak se zachovají. Když zedníci první, druhé, třetí vejce z&#160;velvarského vozu roztloukli, nechtěli očím věřiti. Ale když čtvrté, páté, pak celou kopu rozbili, dali se do smíchu. Smáli se zedníci, stavitel, všichni při stavbě, smála se celá Praha a&#160;všude si vesele vypravovali, že Velvarští přivezli na stavbu celý vůz vajec natvrdo uvařených.</p>
			<p class="MLP_text ParaOverride-1">Když Kamenný most byl dostavěn, neměl žádných soch. Jen dřevěný kříž byl vztyčen ve výstupku, kde nyní stojí kovový a&#160;zlacený. V&#160;těch místech prý bývaly za starodávna i&#160;popravy konány a&#160;člověk hrdla odsouzený vykonával u&#160;toho kříže poslední svou modlitbu.</p>
			<p class="MLP_text ParaOverride-1">Na zdi, která spojuje Mosteckou věž s&#160;klášterem křížovníků, viděti na straně k&#160;řece vytesanou, bradatou hlavu. Toť Bradáč. Je to prý podoba prvního stavitele, jenž na věčnou paměť dal kamennou svou podobiznu zazdíti do mostního pilíře.</p>
			<p class="MLP_text ParaOverride-1">Jda Kamenným mostem ke hradu našich králů viz nalevo na Petříně dlouhou, zubatou zeď. Bělá se bujnou zelení stromů po hřbetě vrchu a&#160;níží se s&#160;jeho prudkým svahem dolů k&#160;bývalé Újezdské bráně. Ta zeď, toť dílo „rodiny“ Karla IV.</p>
			<p class="MLP_text ParaOverride-1">Velká drahota uhodila, chudý lid hlady zmíral, neboť nebylo práce, nebylo výdělku. Za těch zlých časů shromáždilo se v&#160;Praze na dva tisíce chudých a&#160;ti, když se ubíral král Karel z&#160;kostela, předstoupili před něj a&#160;s&#160;pláčem prosili, aby je živností<span class="CharOverride-1"><span id="footnote-066-backlink"><a class="_idFootnoteLink _idGenColorInherit" href="../Text/stare_povesti_ceske_025.xhtml#footnote-066">50</a></span></span> opatřil, že by rádi dělali, třeba beze mzdy, jen ke stravě, a&#160;že budou maličko jísti, jen aby hladem nezemřeli. Král, dojat jejich bídou, poručil, aby se nazejtří na tom místě a&#160;v&#160;tu hodinu zase sešli. Když se tak stalo, dal je svými lidmi zavésti na vrch Petřín a&#160;sám na koni za nimi přijev rozkázal, ti aby kámen lámali, ti základy kopali, jiní aby zeď stavěli od Vltavy přes Petřín až ke Strahovskému klášteru.</p>
			<p class="MLP_text ParaOverride-1">Dělníci peněz nedostávali, ale chleba a&#160;jiného jídla do sytosti, též obuv a&#160;oděvy. Když o&#160;tom jiní uslyšeli, kteří hladověli, houfem běželi k&#160;tomu dílu a&#160;pilně pracovali. Král Karel často k&#160;nim na Petřín dojížděl, často sám je poděloval, říkaje, že ten pracovní lid jest jeho rodina. Tisíce lidí mu žehnalo a&#160;vstávajíc, lehajíc za něj se modlilo.</p>
			<p class="MLP_text ParaOverride-1">Z&#160;toho kamení, jež sváželi, tesali, z&#160;něhož stavěli, rostl jim chléb. Proto říkali té zdi „chlebová“, také „hladová“, protože zaháněla hlad a&#160;nouzi. A&#160;zubatá je, poněvadž ji král Karel IV. dal proto stavěti, aby zuby hladového lidu měly co kousati.</p>
			<p class="MLP_hvezdicky ParaOverride-1">* * *</p>
			<p class="MLP_text_bez1radku ParaOverride-1">Tenkráte žil v&#160;Praze bohatý měšťan jménem Jan Rotlev. Ten si zakoupil v&#160;Jílovém opuštěný důl, jsa přesvědčen, že tam je zlata ještě dost a&#160;že se ho najisto dokopá. Najal mnoho havířů a&#160;kopal, doloval neúnavně, vytrvale, nelekaje se žádného nákladu. A&#160;bylo ho mnoho třeba. Než zlata se nemohl dokopati.</p>
			<p class="MLP_text ParaOverride-1">Štěrkem a&#160;jalovým kamením vedla štola, nikde se nemihlo ani zrnéčko zlata, nikde nezasvitla žíla ryzího kovu. Sta a&#160;sta kop tu již Rotlev pochoval. Peníze mu došly a&#160;již počal dělati dluhy, jen aby práce nestála. Známí a&#160;přátelé ho varovali, sráželi ho, ať raději všeho nechá, zlata že nenajde, za to že tam pochová, co ještě má. Než Rotlev byl přesvědčen, že na zlato jistě uhodí. V&#160;té umíněnosti nedbal rad a&#160;prodával svůj majetek, kus po kuse, aby měl do jílovského dolu. Tak přišel o&#160;všechno a&#160;neměl, čím by horníkům platil. Byl nešťasten, zoufalý. Ne proto, že pohřbil své jmění, ale že nemohl dále kopati. Tvrdil, opakoval, teď že by co nevidět již přišli na zlato, jen kdyby ještě kratinkou dobu mohli dolovati.</p>
			<p class="MLP_text ParaOverride-1">Odbývali jej úsměšky a&#160;nikdo mu nevěřil. Jen jeho žena nepochybovala o&#160;tom, co tvrdil. A&#160;líto jí bylo manžela. Než pomoci mu nemohla. Co měla, šperky a&#160;skvosty, vše mu již předtím dala. Jen drahý, zlatem tkaný šlojíř si zachovala ze všeho bohatství, a&#160;to pro památku mladých let. Byl jí ten závoj zvláště milý, neboť jí ho daroval její muž, když byla nevěstou. Než i&#160;s&#160;tím závojem se rozloučila. Rotlev ho vzal a&#160;chvátal s&#160;ním ke kupci; ještě více pak pospíchal se strženými penězi do Jílového, práci obnovit.</p>
			<p class="MLP_text ParaOverride-1">A&#160;jen se dali do díla, hned prvního dne, uhodili na bohatou žílu ryzího zlata. Byla tak mocná a&#160;vydatná, že si za krátkou dobu nahradil všechen svůj náklad, co do dolu dal, a&#160;pak těžil a&#160;těžil, až vytěžil ohromné bohatství zlata.</p>
			<p class="MLP_text ParaOverride-1">Ten důl, jenž mu přinesl štěstí, nazval z&#160;vděčností Šlojíř. V&#160;Praze pak si vystavěl na Starém Městě proti sv. Havlu nákladný dům, jeden z&#160;největších a&#160;nejkrásnějších po celé Praze. Tři brány vedly do jeho nádvoří, podsíně měl v&#160;přízemí, nahoře vížky i&#160;krásně tesané arkýře. Rotlev v&#160;něm bydlil v&#160;jizbách a&#160;komorách bohatě upravených, až je pak všecky i&#160;prostorné síně postoupil Karlovu učení. Ze zlatého dolu vzešel ten nádherný dům, sám pak se stal dolem, z&#160;něhož těžili zlato učenosti a&#160;vzdělání mnohá pokolení rodu domácího i&#160;cizího.</p>
			<p class="MLP_hvezdicky ParaOverride-1">* * *</p>
			<p class="MLP_text_bez1radku ParaOverride-1">Na podzim roku 1378 bylo ticho a&#160;smutno na Karlštejně, slavném hradě. Svodité mosty se nespouštěly, král a&#160;jeho dvořané nepřijížděli, jak v&#160;ten čas bývalo, na hlučné hony. Komnaty královy zavřeny a&#160;za časných soumraků nevzplála okna jeho paláce zardělou září. Ticho bylo na hradě a&#160;jen podzimní studený vítr roznášel hlasy bedlivých strážců ze čtyř hlásek kol veliké věže, z&#160;páté před hradní studní a&#160;ze šesté pod palácem královým.</p>
			<p class="MLP_text ParaOverride-1">„Dále, od hradu dále!“ ozývalo se z&#160;nich každé hodiny noční a&#160;znělo táhle a&#160;smutně nevlídnou, sychravou nocí. A&#160;když se rozednilo, když v&#160;slunečné záři zaskvělo se kolem po lesích rudé a&#160;zlaté listí, nebylo veseleji.</p>
			<p class="MLP_text ParaOverride-1">Hlas loveckých rohů nezalehl do jejich ticha, smečky psů nezaštěkaly a&#160;hlahol lovců nezahlučel ni úvalem, ni živě zbarvenou strání. Starý dub v&#160;lese, kudy se chodí z&#160;Karlštejna k&#160;sv. Janu pod skálou, stál opuštěn. Nepřicházel dobrý král Karel IV., aby pod jeho rozložitou korunou na vyvstalých a&#160;omšených kořenech jako na sedátku si pohověl, jak činíval každého roku.</p>
			<p class="MLP_text ParaOverride-1">Venkované šli kolem a&#160;smutně se ohlíželi po dubu, po „králově lavičce“, kdež ho vídali, an sobě odpočívá. Byla prázdná, a&#160;„královu studánku“ opodál, u&#160;níž se Karel vždycky zastavil a&#160;z&#160;níž se napil, zaválo žluté a&#160;zardělé listí javorů, buků a&#160;habrů.</p>
			<p class="MLP_text ParaOverride-1">Smutek šel hvozdem i&#160;po Karlštejně.</p>
			<p class="MLP_text ParaOverride-1">Král stonal, na Pražském hradě ležel soužen horečkou, a&#160;již mluvili, že více nevstane. On sám to věděl a&#160;očekával smrt. U&#160;lože meškali arcibiskup, synové královi, všecka rodina. Král napomínal svého dědice v&#160;českém království, Václava, ať vládne moudře a&#160;spravedlivě, a&#160;žehnal mu zesláblou rukou.</p>
			<p class="MLP_text ParaOverride-1">Vtom zazvučel zvon na věži svatovítské, ráz, dva, potřetí, a&#160;hned po těch hučivých ranách ozval se umíráček a&#160;zněl žalostivě.</p>
			<p class="MLP_text ParaOverride-1">Všichni kolem lože se lekli, jen královou tváří rozlil se svit svatého klidu a&#160;tichým, mírným hlasem promluvil:</p>
			<p class="MLP_text ParaOverride-1">„Slyšíte! Pán mne volá. Bůh budiž s&#160;vámi na věky!“ V&#160;ten okamžik chvátal svatovítský zvoník žasna ku věži. Byla zavřena, klíče měl u&#160;sebe, a&#160;umíráček zvonil! Chvatně otevřel, hnal se po schodech vzhůru. Tam ustrnul, jako přimražen stál a&#160;hleděl.</p>
			<p class="MLP_text ParaOverride-1">Umíráček zvonil sám, a&#160;té chvíle také všechny ostatní, hrubé zvony. Houpaly se samy od sebe a&#160;zvonily, hlaholily. Tak bylo na věži svatovítské, tak bylo na všech věžích. Příval zvonových hlasů zaléval všecku zarmoucenou Prahu, a&#160;za toho trudně velebného hlaholu nesla se duše dobrého, slavného krále, otce vlasti, do věčné slávy, „kde nebeské je dvorstvo krásné“.</p>
			<p id="_idParaDest-52" class="MLP_uroven3_nadpis ParaOverride-1">Žito kouzelník</p>
			<p class="MLP_text_bez1radku ParaOverride-1">Za prvních let panování Karlova syna bylo všecko království spokojeno a&#160;dlouho o&#160;tom šla pověst, že za dnů krále Václava mohl každý se zlatem na hlavě jíti nebo jeti za každé doby, ve dne i&#160;v&#160;noci, i&#160;nikdo že ho nezastavil.</p>
			<p class="MLP_text ParaOverride-1">Král dbal velmi spravedlnosti, aby se dála od bohatých chudým, a&#160;sám k&#160;tomu přihlédal. Nejednou se přestrojil za dělníka, za chudého řemeslníka nebo za studenta a&#160;šel mezi pekařky chleba kupovat. Byl-li chléb hodný a&#160;spravedlivé váhy, zaplatil jej a&#160;odešel. Shledal-li však, že je špatný a&#160;malé váhy, dal se poznati, a&#160;pobrav v&#160;krámě všechen chléb, kázal ho dáti chudým neb rozdati do škol potřebným žákům. Pekaře pak ztrestal pokutou na statku nebo ho dal v&#160;koši zmáchati ve Vltavě.</p>
			<p class="MLP_text ParaOverride-1">Tak činil i&#160;řezníkům a&#160;jiným řemeslníkům. Jednou také šel přestrojen za dělníka kopat na vinici, aby i&#160;tam zhlédl, jak se lidem děje. I&#160;kopal na vinici celý den, a&#160;když seznal, jaká to krušná a&#160;perná práce, nařídil, aby měli dělníci v&#160;poledne delší odpočinek a&#160;navečer aby mohli dříve z&#160;díla.</p>
			<p class="MLP_text ParaOverride-1">Také v&#160;noci se rád Prahou potuloval, přestrojen, po krčmách, zkoušeje, mají-li spravedlivou míru. Ale také aby slyšel, co se děje, co lid mluví, jak smýšlí. „U&#160;modré štiky“ na Starém Městě býval nejčastěji a&#160;tam i&#160;jinde ztropil i&#160;nejednu švandu se svými kumpány veselými.</p>
			<p class="MLP_text ParaOverride-1">I&#160;kejkle měl rád a&#160;všeliké podivné kousky. Ty mu nejvíce strojil jeho kouzelník Žito, chlapík dovedný, čarovný, jenž uměl přimraziti, koho chtěl, a&#160;zvláště svou podobu měniti, často i&#160;tvář. Ke králi šel třeba v&#160;soukenném šatě, hrubě sešlém, v&#160;úzkých nohavicích s&#160;podešvemi. Když stanul před králem, byl pojednou v&#160;hedvábné sukni, v&#160;pestrých nohavicích, a&#160;mosazné zobáky na střevících se mu jen blyštěly jako nějakému kasalickému<span class="CharOverride-1"><span id="footnote-065-backlink"><a class="_idFootnoteLink _idGenColorInherit" href="../Text/stare_povesti_ceske_025.xhtml#footnote-065">51</a></span></span> švihákovi. Tak před králem stanul, a&#160;když odcházel, změnil se přede všemi, aniž se převlékl, a&#160;měl hned na sobě řásný, poutnický plášť.</p>
			<p class="MLP_text ParaOverride-1">A&#160;při tabulích králových jaké čertoviny někdy spískal! Nejhorší královu šaškovi. Ten jednou při obědech sahal po rybách v&#160;šalši<span class="CharOverride-1"><span id="footnote-064-backlink"><a class="_idFootnoteLink _idGenColorInherit" href="../Text/stare_povesti_ceske_025.xhtml#footnote-064">52</a></span></span>. Ale jen rybu vzal a&#160;již mu vypadla. Šašek vykřikl a&#160;vyjeveně hleděl na ruku, jež mu naráz tuhla a&#160;tuhla, v&#160;roh se měnila, až z&#160;ní bylo kopyto, koňské kopyto! A&#160;ze druhé také.</p>
			<p class="MLP_text ParaOverride-1">Strnulý šašek šklebil se a&#160;prohlížel si zoufale svá kopyta tak, že král i&#160;páni se dali nahlas do smíchu a&#160;smáli se, až jim slzy po lících kanuly.</p>
			<p class="MLP_text ParaOverride-1">Když král posléze poručil, aby šašek těch kopyt byl zproštěn, dělal Žito nad nimi různé kruhy a&#160;kříže a&#160;mumlal divná slova. Kopyta mizela, ale&#160;– nastojte&#160;– volské paznehty se z&#160;nich staly, a&#160;nezmizely, až když Žito, hnut šaškovým pláčem a&#160;skřekem, je odčaroval.</p>
			<p class="MLP_text ParaOverride-1">Jednou si chtěl král Václav z&#160;hradu vyjeti. Na nádvoří stál již malovaný jeho vůz s&#160;polštáři pod stříškou na čtyřech sloupech. Čtyři krásní bělouši v&#160;lesklém řemení byli do toho vozu zapraženi. Kolem již čekala na koních vystrojená králova družina i&#160;šašek na strakaté kobyle. Jen Žito scházel, ač měl nařízeno, aby byl také v&#160;průvodu. Král již přicházel a&#160;Žita nikde. Král vsedaje ptal se po něm, a&#160;když uslyšel, že ho tu není, velmi se zachmuřil.</p>
			<p class="MLP_text ParaOverride-1">Vtom ozvalo se z&#160;vedlejšího nádvoří kokrhání, hrozné kokrhání, jako by kolik kohoutů zpívalo o&#160;závod. A&#160;již z&#160;toho nádvoří zahrčel průjezdem vůz, vozík, dvoukolý vozíček s&#160;trojspřežením černých kohoutů. První pár nejmenší, druhý větší, třetí největší. Černé peří se kovově zeleně lesklo, rudé hřebeny hořely… Každý kohout měl u&#160;zobáku řemínek a&#160;všechny řemínky se sbíhaly v&#160;Žitově ruce. Kejklíř stál na voze a&#160;řídil podivná spřežení.</p>
			<p class="MLP_text ParaOverride-1">Král se smál a&#160;pravil, že má Žito o&#160;spřežení více nežli on, ať jede za ním. A&#160;jel král s&#160;bělouši, Žito za ním s&#160;černými kohouty, a&#160;kudy hrčel ten neobyčejný povoz, všude byl shon lidí. Tak poté častěji jezdil a&#160;lidé se pokaždé sbíhali, když slyšeli, že Žito jede, nebo již před hradem na něho čekali. Až pak zase něco jiného vyvedl, o&#160;čem šla řeč po celé Praze i&#160;dalekým okolím.</p>
			<p class="MLP_text ParaOverride-1">Žito si udělal třicet víchů<span class="CharOverride-1"><span id="footnote-063-backlink"><a class="_idFootnoteLink _idGenColorInherit" href="../Text/stare_povesti_ceske_025.xhtml#footnote-063">53</a></span></span> ze slámy a&#160;z&#160;těch třiceti víchů vyčaroval třicet prasat znamenitě tlustých, jako dobře krmených. Stádo to pak vyhnal sám na pastvu u&#160;řeky, kde se pásli vepři bohatého, ale lakotného pekaře Michala. Ten si prohlížel se zalíbením Žitův dobytek, a&#160;když uslyšel, že je lacino na prodej, shodl se s&#160;kejklířem, koupil vepře a&#160;hned peníze vyplatil. Když si uhodili, napomenul ho Žito: „Jen to ti pravím, dobrá prasátka, vidíš sám, a&#160;vykrmená, ale vody nesnesou. To si pamatuj!“</p>
			<p class="MLP_text ParaOverride-1">Než pekař nepamatoval, nedbal a&#160;vyhnal koupené vepře do brodu. Jak vběhli do řeky, hned se potopili a&#160;místo nich vyplavalo na povrch třicet slaměných víchů. Pekař čekal na vepře, až vyplavou; ale nevyplavali, a&#160;víchy z&#160;ničemné slámy nesly se dál a&#160;dále. Lakotný pekař běhal po břehu, křičel a&#160;lál, hned na vepře volal, hned na víchy ukazoval, že uplavou, aby je chytili, že uplavou. A&#160;uplavaly. Pekař rozzuřen, že přišel o&#160;tolik peněz, o&#160;tolik vepřů, rozběhl se na Žita. V&#160;králově dvoře ho nezastal. Hledal ho, vyptával se po něm, až ho v&#160;krčmě našel. Tam seděl králův kouzelník v&#160;klenuté jizbě ve výklenku tlusté zdi u&#160;okna; nohy měl před sebe nataženy, záda o&#160;pažení opřená. Číše stála před ním dopitá a&#160;on dřímal.</p>
			<p class="MLP_text ParaOverride-1">Pekař zlostí se zelenal, jak jej zhlédl. Hned ve dveřích začal mu lát a&#160;spílaje hnal se k&#160;němu. Žito však klidně spal, jako by křiku nebylo, jako by jen moucha zabzučela. Pekař už lítý chytl ho za nohu, třásl jím, pak, když očí neotvíral, škubl jeho nohou. Vtom zbledl jako stěna.</p>
			<p class="MLP_text ParaOverride-1">Noha padla bez vlády, z&#160;kloubů vytržená, a&#160;Žito jako uštknut vytrhl se ze spaní a&#160;křičel a&#160;chytl pekaře na smrt uděšeného za hrdlo. A&#160;na soud s&#160;ním. Co zbylo? Úraz byl zjevný, krčmář a&#160;hosté svědčili, že to pekař spáchal. Co dělati? Nic jiného nežli pěkně pokorně poprositi za odpuštění a&#160;zaplatit nadto značnou náhradu.</p>
			<p class="MLP_text ParaOverride-1">Žito se tím usmířil a&#160;peníze shrábl do váčku. Pak se dotkl vytržené nohy, spravil ji naráz, takže bez berle, čiperně, pevným pružným krokem vycházel jako vítěz ze soudní síně. A&#160;lakomý pekař měl nadto ještě hojně smíchu. Všude si o&#160;něm posměšky povídali, jak pořídil. Až pořekadlo z&#160;toho bylo:</p>
			<p class="MLP_text ParaOverride-1">„Vyděláš jako Michal na prasatech.“</p>
			<p class="MLP_hvezdicky ParaOverride-1">* * *</p>
			<p class="MLP_text_bez1radku ParaOverride-1">Nedlouho poté měl Žito několik mrzutých dní. Ke králi Václavovi přijel návštěvou bavorský vévoda. S&#160;ním přibylo několik kejklířů německých na vozech plných divných přístrojů. Sám vévoda je vypravil, aby králi způsobil kratochvíli.</p>
			<p class="MLP_text ParaOverride-1">Ti kejklíři byli povedené kopy, lidé světem protřelí a&#160;svého umění znamenitě znalí. Král se jim divil, než na svého Žita také dal. I&#160;musil Žito vévodovi ukázati, co umí. Cokoli však udělal, udělali Němci po něm. Nebylo nic, čeho by nedokázali, a&#160;nemohl jich přemistrovati. To Žita mrzelo, a&#160;proto jim něco vyvedl, s&#160;čím si opravdu rady nevěděli.</p>
			<p class="MLP_text ParaOverride-1">Bylo zrovna za oběda, po kterém ti Švábové měli veřejně na lešení na hradním nádvoří před králem a&#160;jeho hostem u&#160;přítomnosti dvora a&#160;Pražanů prováděti své nejumělejší kousky. Za toho oběda tedy v&#160;královské síni, kde seděli král s&#160;vévodou a&#160;předními dvořany sami na povýšeném místě, níže pak u&#160;zvláštního stolu šaškové, Žito a&#160;dva z&#160;kejklířů vévodových, strhl se pod okny křik a&#160;německé volání. Tu ti dva Němci, jak seděli u&#160;okna, vstali a&#160;ven se nahýbali podívat se, co je, co se dole děje.</p>
			<p class="MLP_text ParaOverride-1">A&#160;již byli v&#160;pasti.</p>
			<p class="MLP_text ParaOverride-1">Nic nebylo, jen jalový pokřik. Němci chtěli zas usednout, ale nemohli. Nemohli hlavou zpátky do síně. Okna jim nestačila, a&#160;to proto, že jim v&#160;ten okamžik, co se ven vychýlili, narostly parohy, veliké, rozložité parohy. I&#160;vrtěli se, trhali sebou, hlavami škubali, divně se kroutili, parohy narážely, až cvakaly.</p>
			<p class="MLP_text ParaOverride-1">A&#160;za nimi smích, hlučný obecný smích. Král Václav byl obzvláště potěšen. Smál se kejklířům a&#160;byl rád, že se Žitovi tak vydařilo.</p>
			<p class="MLP_text ParaOverride-1">Ale pak, odpoledne, když ti Švábové, na rozkaz králův zbaveni parohů, vyváděli zrovna divy veřejně na lešení na nádvoří hradském před králem a&#160;tisíci lidí! Všichni žasli, jaké kousky zázračné, čertovské uměli. A&#160;Žito nikde. Ani se neukázal. Tak si v&#160;zástupech povídali; a&#160;jinde zas, že tu byl, ale že se ztratil, poněvadž se stydí, poněvadž viděl, že by takových věcí nedovedl. Utekl, schoval se, aby neslyšel té hromové pochvaly kolem nebo aby ho král snad nevyzval v&#160;zápas s&#160;těmi Němci.</p>
			<p class="MLP_text ParaOverride-1">A&#160;pojednou se Žito ozval. Jak na okamžik zástupy utichly, pronikl od brány jeho hlas. Znali ho, a&#160;hned nastalo v&#160;lidu pohnutí. Všude ustupovali, všude osmahlého, černovlasého Žita v&#160;červené suknici propouštěli, až se dostal na lešení toho bavorského divadla, on a&#160;dva sluhové s&#160;ním. Jak stanul uprostřed, vyhrnul si rukávy a&#160;začal si pak roztahovati ústa a&#160;tahal je, šířil, až byla nesmírně veliká. Bavorští kejklíři tušili, co bude. Již počali ustupovati, již se krčili.</p>
			<p class="MLP_text ParaOverride-1">Ale vtom Žitovi sluhové toho nejznamenitějšího z&#160;nich chytli a&#160;podali ho svému pánu. A&#160;ten, prve než se kdo nadál, Němce nevelkého a&#160;drobného si urovnal, ruce k&#160;bokům mu přitiskl a&#160;skroutiv a&#160;svinuv ho, jak potřeboval, otevřel obrovská ústa jako pec a&#160;jal se tam Němečka cpáti a&#160;soukati, třebaže nožkama mrskal, až ho tam vecpal a&#160;sesoukal až na škorně. Ty Žito vyplil.</p>
			<p class="MLP_text ParaOverride-1">Kolem vše tleskalo, jásalo, div že se netřásla po hradě okna. Vtom přitáhli Žitovi sluhové káď plnou vody, kterou měli bavorští kejklíři na pódiu. Žito, jako by tím těžkým soustem zmožen, postavil se nad džber a&#160;vyvrhl Švába, jenž ho patrně tlačil.</p>
			<p class="MLP_text ParaOverride-1">Bavor žbluňkl do vody, až vysoko vystříkla, hrabal se v&#160;ní, pak všechen umáčen jako myš lezl a&#160;drápal se z&#160;kádě ven.</p>
			<p class="MLP_text ParaOverride-1">Lidé kol křičeli, tleskali, jásali, všichni se smáli, chechtali, až se prohýbali, za břicha popadali. Od smíchu rudí, slzící ukazovali si na Bavora, z&#160;něhož voda jen crčela, jak na konci pod plachtu vklouzl a&#160;se schoval.</p>
			<p class="MLP_text ParaOverride-1">Bavoři dále již nic nedělali.</p>
			<p class="MLP_text ParaOverride-1">Nikdo si jich nevšímal. Každý jen na Žita hleděl. Musil před krále a&#160;král ho přede všemi pochválil. Jak poté mocný kouzelník z&#160;lešení sestupoval, vítali ho zástupové nekonečným jásáním, až se po všem králově hradě rozléhalo.</p>
			<p class="MLP_hvezdicky ParaOverride-1">* * *</p>
			<p class="MLP_text_bez1radku ParaOverride-1">To byl nejslavnější Žitův kus.</p>
			<p class="MLP_text ParaOverride-1">Ale pak, na konec života, přece prohrál a&#160;podlehl.</p>
			<p class="MLP_text ParaOverride-1">To samému satanáši, jemuž se byl zapsal a&#160;jenž si jej odnesl s&#160;tělem i&#160;s&#160;duší…</p>
			<p id="_idParaDest-53" class="MLP_uroven3_nadpis ParaOverride-1">O&#160;králi Václavovi IV.</p>
			<p class="MLP_text_bez1radku ParaOverride-1">Po letech pokojné vlády počaly řád a&#160;právo v&#160;Čechách velmi trpěti, když se král Václav nepohodl s&#160;pány zemskými. Nedbal na ně a&#160;neužíval jejich rady, důvěřuje více milostníkům svým stavu zemanského i&#160;městského. Proto žalovali páni na krále, že béře zemské úřady, jež zastávali, v&#160;lehkost a&#160;jejich hlas že nic neváží.</p>
			<p class="MLP_text ParaOverride-1">Když pak se jim nestalo po vůli, spikli se proti němu s&#160;uherským králem, jeho bratrem; tak po dlouhých, klidných a&#160;požehnaných časech strhly se bouřky a&#160;války. Došlo tak daleko, že páni přepadli svého krále, když jel z&#160;hradu Žebráka do Prahy, a&#160;že jej jatého zavezli na Staroměstskou radnici. Tu jej chovali ve vězení, jež slulo Špinka.</p>
			<p class="MLP_text ParaOverride-1">V&#160;tom vězení byl držán přes patnácte neděl, a&#160;proto pak byl již velmi teskliv.</p>
			<p class="MLP_text ParaOverride-1">Za parného léta, při čase sv. Bartoloměje<span class="CharOverride-1"><span id="footnote-062-backlink"><a class="_idFootnoteLink _idGenColorInherit" href="../Text/stare_povesti_ceske_025.xhtml#footnote-062">54</a></span></span>, poslal svého strážce k&#160;Pražanům, žádaje, aby mu dovolili do lázně, kteráž by byla nejblíže od radnice. Páni konšelé dlouho se radili, až pak přece králi po vůli učinili. Tak se dostal král Václav opět na volnost, třeba jen nakrátko, a&#160;ne jako král, nýbrž jako pražský měštěnín. Směl jen v&#160;měšťanském rouše vyjíti, nadto pak ho střežili čtyři sluhové.</p>
			<p class="MLP_text ParaOverride-1">Jimi provázen vkročil do lázně, která byla nejblíž, zrovna u&#160;Ka­menného mostu. Aby nikterak odtud nemohl ujíti, zůstal jeden ze sluhů u&#160;síně, v&#160;domovních dveřích, druhý při šatech králových; dva pak šli s&#160;králem do lázně a&#160;koupali se s&#160;ním. Po chvíli, když se král vykoupal, požádal svých strážců, aby se směl na čerstvém povětří ochladit. Bylo parno, až dusno.</p>
			<p class="MLP_text ParaOverride-1">Sluhové mu povolili, neboť neměl svého oděvu a&#160;prchnouti nemohl. Tak vyšel král, zahalen plachtou, z&#160;lázeňské komory na pavláčku u&#160;samé řeky. Ta leskla se a&#160;šuměla. Za řekou zelenaly se břehy křovím a&#160;stromy, zelenal se Petřín, za ním dále na vrchu třpytily se zlacené střechy na věžích královského hradu. Všude volno, milo pod jasným nebem, všechno tak krásné v&#160;záplavě božího slunce.</p>
			<p class="MLP_text ParaOverride-1">I&#160;zatoužil tu král po svobodě víc nežli ve vězení. Opodál u&#160;břehu pod starou vrbou odpočíval člun, tiše, nehnutě a&#160;veslo leželo na něm. Vtom vešla na pavláčku žena, kteráž v&#160;lázních posluhovala. Jen ji král zočil, již jí kynul a&#160;tiše a&#160;rychle se jí zeptal, umí-li veslovati. Když přisvědčila, řekl jí:</p>
			<p class="MLP_text ParaOverride-1">„Převez mne na druhou stranu, odměním se ti hojně, nebudeš litovati. Ale honem, nežli ti tu v&#160;komoře vyjdou z&#160;mýtele<span class="CharOverride-1"><span id="footnote-061-backlink"><a class="_idFootnoteLink _idGenColorInherit" href="../Text/stare_povesti_ceske_025.xhtml#footnote-061">55</a></span></span>.“</p>
			<p class="MLP_text ParaOverride-1">Seběhl po schůdkách z&#160;pavlače, lazebnice za ním; král do loďky, ona za ním, a&#160;již loďku rychle odvázavši, odrazila od břehu a&#160;veslovala napříč k&#160;druhému břehu. Veslovala prudce, vší silou a&#160;dovedně; nežli strážcové vyšli z&#160;komory, přirazil člun ve tmavém stínu pod košatými stromy ke druhému břehu. Jen na břeh vyskočili, a&#160;již dále utíkali ve stínu těch stromů a&#160;křovinami, podél houští na břehu, pořád vzhůru proti vodě, až se dostali poblíže vesnice Chuchle.</p>
			<p class="MLP_text ParaOverride-1">Tu nalezli u&#160;břehu prázdný člun, do něhož ihned usedli, a&#160;Zuzana, tak slula ta lazebnice, veslovala zase na druhý břeh. A&#160;šťastně se tam dostali. Král byl zachráněn. Vešli do lesů a&#160;les a&#160;šero je chránily; sami pak nebloudili, ač nastal již večer, neboť král Václav znal předobře všecku tu krajinu, kde často honíval. Nežli dvě hodiny minuly, stanuli na kraji Kunratického lesa u&#160;potoka pod návrším, na kterém strměl králův nový hrad. Svítili tam a&#160;záře světel padala do tmy. Na tom hradě měl král posádku věrně oddanou. Purkrabí nechtěl stráži ani uvěřiti, když hlásila, že před branou stojí Jeho Milost, sám král. Když se purkrabí přesvědčil, přijal svého pána poctivě, hned mu dal přinésti královský oblek a&#160;připraviti znamenitou večeři. Král pozval k&#160;té večeři také Zuzanu lazebnici, a&#160;když povečeřeli, kázal jí přinésti sto zlatých českých, kteréž jí dal před purkrabím, a&#160;řekl:</p>
			<p class="MLP_text ParaOverride-1">„Tu je, co jsem od přívozu slíbil. Za ostatní pomoc se ti ještě odměním.“</p>
			<p class="MLP_text ParaOverride-1">I&#160;radoval se purkrabí a&#160;všichni, a&#160;nemálo, že král jejich je opět na svobodě.</p>
			<p class="MLP_text ParaOverride-1">Král Václav poté na Zuzanu nezapomněl. Když se opět ujal vlády a&#160;s&#160;pány učinil narovnání, dal starou lázeň u&#160;mostu zbořiti a&#160;jinou, velikou, nákladnou vystavěti. Jakmile ten dům vystavěli a&#160;na lázeňský zařídili, povolal král Zuzanu a&#160;daroval jí tu lázeň i&#160;dvacet kop ročního platu, řka, že to vše jí dává za prokázanou věrnost, že ho z&#160;vězení vysvobodila.</p>
			<p class="MLP_text ParaOverride-1">Nadto dal všem lazebníkům a&#160;jejich řemeslu listinu velmi milostivou, neboť je tím listem učinil rovné všem jiným řemeslníkům. Přitom jim dovolil, aby užívali za znamení v&#160;zlatém poli modré točenice uzlem svázané, prostřed níž stojí zelený papoušek.</p>
			<p class="MLP_text ParaOverride-1">Od těch časů až po dnešní den se ta lázeň u&#160;Kamenného mostu „královou“ jmenuje. Na statečnou pak Zuzanu připomíná obraz naklenutí Mostecké staroměstské věže, jenž zpodobuje lazebnici v&#160;bílém podkytlí<span class="CharOverride-1"><span id="footnote-060-backlink"><a class="_idFootnoteLink _idGenColorInherit" href="../Text/stare_povesti_ceske_025.xhtml#footnote-060">56</a></span></span>, držící v&#160;levé ruce zavěšenou džbernici, v&#160;pravé pak ruce zelený věník<span class="CharOverride-1"><span id="footnote-059-backlink"><a class="_idFootnoteLink _idGenColorInherit" href="../Text/stare_povesti_ceske_025.xhtml#footnote-059">57</a></span></span>.</p>
			<p class="MLP_hvezdicky ParaOverride-1">* * *</p>
			<p class="MLP_text_bez1radku ParaOverride-1">Mysl krále Václava, jindy tak jasná a&#160;veselá, zachmuřovala se víc a&#160;více. Dožil se mnohého zklamání a&#160;nevděku. Nedůvěřoval lidem, zvláště od té chvíle, co jeho protivníci chtěli jej otráviti. Již jedu nevěda požil, ale včas pomohl si protijedem.</p>
			<p class="MLP_text ParaOverride-1">Zůstal naživu, hrozná však palčivost zůstala mu v&#160;útrobách po tom jedu. Aby se jí zbavil, aby ji alespoň ztišil, hasil ji pitím; když pak více pil a&#160;krev vínem rozpálená vstoupila mu do hlavy, zahořel vždy divokým, slepým hněvem a&#160;dopouštěl se i&#160;ukrutností.</p>
			<p class="MLP_text ParaOverride-1">Chmurno bylo v&#160;duši. Zasmušile, s&#160;obavou, teskně pomýšlel na budoucnost; lekal se jí víc a&#160;více. Obával se pánů, uherského krále, svého bratra, pánů spojence, lekal se tuhých sporů o&#160;víru, co z&#160;nich bude, jak vše to skončí, jak jeho vláda, jak i&#160;on sám.</p>
			<p class="MLP_text ParaOverride-1">Tak jednou, nemoha pro starosti spáti, sklíčen takovými úzkostmi, dal si zavolati svého hvězdáře, učeného mistra. Zasmušilý král seděl ve své ložnici u&#160;okna, odkud bylo viděti na volné nádvoří královského hradu, na nedostavěný chrám sv. Víta, na jeho hojná lešení.</p>
			<p class="MLP_text ParaOverride-1">Dvorní hvězdář, učený mistr, ve tmavé sukni, přistoupil k&#160;oknu, jak mu král pokynul.</p>
			<p class="MLP_text ParaOverride-1">„Vidíš-li do budoucnosti,“ řekl zachmuřeně, „pověz, co mne čeká, jak se mnou bude.“</p>
			<p class="MLP_text ParaOverride-1">Starý mistr okamžik mlčel, pak vztáhl pravici a&#160;ukázav jí ven, tam, kde nad nedokončenou kostelní stavbou černě strměla její věž k&#160;nočním nebesům, řekl:</p>
			<p class="MLP_text ParaOverride-1">„Té se rač chrániti, té věže tam chraň se Tvá Milost.“</p>
			<p class="MLP_text ParaOverride-1">„Proč?!“ zvolal král žasna.</p>
			<p class="MLP_text ParaOverride-1">„Je v&#160;hvězdách psáno a&#160;věčnou vůlí určeno, že zahyneš před touto svatovítskou věží.“</p>
			<p class="MLP_text ParaOverride-1">„A&#160;jak zhynu? Spadne na mne, nebo sletí z&#160;ní kámen a&#160;zabije mne? Mluv!“</p>
			<p class="MLP_text ParaOverride-1">Hvězdář však nevěděl. Toho se ve hvězdách nedočetl. Popudlivý král, tím podrážděn, vzkypěl hněvem a&#160;vzkřikl:</p>
			<p class="MLP_text ParaOverride-1">„A&#160;což, dám-li tu věž zbořiti, co pak?“</p>
			<p class="MLP_text ParaOverride-1">„O&#160;tom nic není psáno, milostivý pane.“</p>
			<p class="MLP_text ParaOverride-1">„Tak věz, učený mistře,“ a&#160;král se prudce zasmál. „Dám-li tu věž zbořiti, bude pryč, zmizí, a&#160;já před ní nezhynu.“</p>
			<p class="MLP_text ParaOverride-1">Té chvíle ještě dal si povolati mistra stavby, a&#160;nedbaje úžasu jeho, zármutku i&#160;proseb, poručil mu, aby zbořil svatovítskou věž, hned, aby hned po ránu se dali do práce. Král sám pak hned na úsvitě dal si koně osedlat a&#160;ujel s&#160;několika dvořany z&#160;Hradčan na Nový hrad u&#160;Kunratic.</p>
			<p class="MLP_text ParaOverride-1">Zedníci smutně se dali do uložené práce; neradi, nechutě začali bořiti krásnou věž. Díla jim pomalu ubývalo, ale přece ubývalo a&#160;s&#160;ním i&#160;věže.</p>
			<p class="MLP_text ParaOverride-1">Zatím meškal král Václav na kunratickém hrádku. Den po dni míjel trudně; již ani honba ho netěšila. A&#160;vážné zprávy docházely do jeho zátiší, o&#160;velikém pohnutí myslí po veškerém království, o&#160;schůzích na horách, o&#160;velkém obecném rozčilení v&#160;Praze, že z&#160;něho strach veliké bouře.</p>
			<p class="MLP_text ParaOverride-1">Pak uhodilo. V&#160;neděli okolo hodiny nešporní přiharcoval z&#160;Prahy jízdný posel na Nový hrad a&#160;oznamoval králi, že dopoledne bylo procesí všech podobojí, v&#160;jeho čele že nesl kněz Jan Želivský tělo Páně. Když procesí přišlo z&#160;kostela sv. Štěpána, kterého se násilím zmocnilo, před Novoměstskou radnici, že žádali, aby byli propuštěni všichni, kteří poslední dobou tu byli zavřeni pro náboženské nepokoje; konšelé však že jejich žádost oslyšeli a&#160;v&#160;radnici se zavřeli. Tu že lid se na radnici obořil, konšely že smetali dolů z&#160;vysokých oken, dolů do zástupů, a&#160;tam že chytali padajíce na sudlice<span class="CharOverride-1"><span id="footnote-058-backlink"><a class="_idFootnoteLink _idGenColorInherit" href="../Text/stare_povesti_ceske_025.xhtml#footnote-058">58</a></span></span>, oštěpy, na meče a&#160;že všechny konšely zabili na místě.</p>
			<p class="MLP_text ParaOverride-1">Král Václav zesinal, oči mu zahořely. Zlost jím zalomcovala a&#160;třásl se na celém těle. Nemohl promluviti, hlas uvázl, ale pojednou vyrazil mu z&#160;hrdla křik jako lví řvaní a&#160;vtom již klesl mrtvicí poražen. A&#160;zanedlouho skonal.</p>
			<p class="MLP_text ParaOverride-1">Zemřel, jak starý hvězdář mu prorokoval, před svatovítskou věží, to jest před jejím rozbořením. Vzal dříve za své nežli ona, zhynul před ní. Králova smrt ji zachránila. Zedníci hned ustali v&#160;bořivém díle. Ale část byla zničena, a&#160;teprve později byl vršek nově zbudován, jak na pohled je patrno.</p>
			<p class="MLP_hvezdicky ParaOverride-1">* * *</p>
			<p class="MLP_text_bez1radku ParaOverride-1">Král Václav neměl ani po smrti pokoje. Minulo několik let, nežli klidně spočinul v&#160;kostele svatovítském poblíže svého šťastnějšího otce. Ticho bylo v&#160;královské hrobce a&#160;ticho nad ní, v&#160;kostele a&#160;kolem. Kladiva již neklepala, nepřitloukala, nebušily rány tesařských seker na lešeních, v&#160;kamenické huti bylo prázdno, hlomozem nepronikal skřípot vozů s&#160;kamením a&#160;pískem, neozývalo se volání dělníků ani dole, ani nahoře. Stavba velebného kostela, již začal Karel, v&#160;níž pokračoval syn Václav, uvázla nadobro.</p>
			<p class="MLP_text ParaOverride-1">Slavné dílo Matěje z&#160;Arrasu, Petra Parléře a&#160;jeho syna Jana, chrám sv. Víta, stálo nedokončeno a&#160;zůstalo tak na celé věky.</p>
			<p class="MLP_text ParaOverride-1">Lid však věřil, že tak nezůstane, že bude dostavěn v&#160;té velikosti a&#160;kráse, jak jej chtěl míti sám Karel IV., a&#160;že stavbu tu dokoná mocný slavný panovník. Pak, až kostel sv. Víta dostaví, že vyžene Turky z&#160;Evropy na věčné časy, že dobude Cařihradu a&#160;obnoví zase křesťanskou bohoslužbu v&#160;kostele sv. Sofie.</p>
			<p class="MLP_text ParaOverride-1">Leopold I., římský císař a&#160;český král, dověděl se o&#160;tomto starém proroctví, a&#160;poněvadž bylo jeho touhou vypuditi Turky z&#160;Evropy, chtěl dostavěti chrám sv. Víta, aby bylo, jak pravila věštba. Již položil základ k&#160;dokončení díla Karlova, již konány různé přípravy ke stavbě, vtom se obořili Turci na Uhry a&#160;císař, aby jejich nebezpečný útok odrazil, musil peníze na stavbu svatovítského chrámu uchystané dáti na vojenské potřeby. A&#160;tak zůstal kostel sv. Víta zase nedostavěn a&#160;Turek v&#160;Evropě.</p>
			<p id="_idParaDest-54" class="MLP_uroven3_nadpis ParaOverride-1">Staroměstský orloj</p>
			<p class="MLP_text_bez1radku ParaOverride-1">Ani sněm zemanů a&#160;měst nebyl položen do Staroměstské radnice, ani valná obec nebyla tam svolána, aniž důležitý soud nějaký tam konán, a&#160;přece valem se hrnuli lidé k&#160;radnici, a&#160;ne chvíli, ale od božího rána, po celý den. A&#160;kdo sem přišel, tomu se nechtělo odtud; stál tu a&#160;čekal dlouhou chvíli, hodinu i&#160;více, a&#160;ne volně a&#160;v&#160;pohodlí, nýbrž v&#160;hrozné tísni zástupů.</p>
			<p class="MLP_text ParaOverride-1">Tlačilo se všechno k&#160;věži radnice, kdež byl ten div divoucí, nový orloj, o&#160;němž šly takové řeči. Povídalo se o&#160;něm po všech pražských městech, ve dvoře králově, v&#160;panských domech i&#160;v&#160;sousedských jizbách, v&#160;krčmách i&#160;na ulici, všude, že ten nový staroměstský orloj jest ne jako jiný orloj, ale že je tak divný a&#160;znamenitý, že jisté je nad jiné všecky orloje na světě.</p>
			<p class="MLP_text ParaOverride-1">Měšťané, řemeslníci, ženy staré, mladé, studenti v&#160;pláštích, všichni se před radní věží tlačili, na špičky vystupovali, hrdla natahovali, oči vyvalovali na veliký ciferník čtyřiadvacíti hodin, plný zlatých kruhů a&#160;čar, čísel a&#160;divných znamení, na kulatou tabuli pod ním s&#160;malovanými obrazy dvanácti nebeských znamení, na sošky vpravo vlevo v&#160;tesaném lupení, a&#160;nejvíce na smrt a&#160;divného Turka, na lakomce s&#160;měšcem peněz. Kol radnice šuměla, hlučela směsice hlasů, neúnavná, ustavičná jako hučivý proud.</p>
			<p class="MLP_text ParaOverride-1">Než umlkala hned a&#160;tichla, jak shora z&#160;nového orloje ozval se hlas zvonce. Jen tu tam se výkřik ozval, tu tam se ruce zvedaly, ukazujíce na smrt, jak lermo<span class="CharOverride-1"><span id="footnote-057-backlink"><a class="_idFootnoteLink _idGenColorInherit" href="../Text/stare_povesti_ceske_025.xhtml#footnote-057">59</a></span></span> zvoní, jak tahá za zvonec. A&#160;vtom, na úžas všech, otevřela se dvě okénka nad orlojem a&#160;v&#160;nich se ukazovali apoštolové. Šel jeden za druhým, všech dvanácte, od západu k&#160;východu, každý se k&#160;lidu obrátil, posléze sám Kristus žehnaje zástupu. Mnozí smekali, mnozí se křižovali, jiní na smrt ukazovali, jak sanice otvírá, na Jidáše či lakomce, že sebou vrtí, a&#160;ten staroch vedle smrti že hlavou kroutí, že se mu jako ještě nechce, ať kostlivec nezvoní. Ale jak výše nad okénky kohout zakokrhal, šlo davem nové, veselé pohnutí. Smáli se, pokřikovali. A&#160;zase šuměla, hlučela směsice hlasů, neúnavná, ustavičná jako hučivý proud. Všude v&#160;zástupu mluvili o&#160;mistru toho orloje, jak je zvláštním darem božím a&#160;vtipem nad jiné obdařen, všude jmenovali mistra Hanuše, jenž dílo vtipně a&#160;divně udělal.</p>
			<p class="MLP_text ParaOverride-1">Také mistři a&#160;doktoři ve tmavých pláštích a&#160;tabardech<span class="CharOverride-1"><span id="footnote-056-backlink"><a class="_idFootnoteLink _idGenColorInherit" href="../Text/stare_povesti_ceske_025.xhtml#footnote-056">60</a></span></span>, kteří stáli poblíže věže a&#160;orloj si prohlíželi, chválili jeho původce. Stáli tu vážně, hubení, otylí, mluvili latinsky, česky a&#160;pořád jen o&#160;kruzích a&#160;znameních orloje. Kohoutu, figurám, smrti, starci a&#160;jiným se jen usmáli a&#160;jeden z&#160;nich vyslovil se pohrdlivě před bakaláři a&#160;studenty, když smrt lermo zvonila a&#160;kohout kokrhal, že tyto tatrmany a&#160;podobné aparáty jsou udělány jen k&#160;podivení a&#160;k&#160;divadlu obecnímu lidu.</p>
			<p class="MLP_text ParaOverride-1">A&#160;již jim vykládal, že ten orloj je všem učeným lidem a&#160;zvláště astronomům divný a&#160;vzácný bez těch tatrmanů, neboť že ukazuje, jak slunce svým během od západu k&#160;východu po zodiaku jde nebo postupuje, a&#160;na kterém znamení, na kolikém stupni každý den z&#160;rok do roka stojí, v&#160;kolik hodin kdy vychází, v&#160;kterou hodinu na poledni stojí, kde zapadá, jak vysoko od východu supra horizontem a&#160;kterak blízko k&#160;linii polední a&#160;jak nízko k&#160;západu, také kde po západu sub orizonte, totiž v&#160;noci pod zemí je, také, to jak od nás jdouc, v&#160;ubývání dne na zimu se oddaluje a&#160;zase v&#160;přibývání dne na léto k&#160;nám se přibližuje.</p>
			<p class="MLP_text ParaOverride-1">Učený mistr náhle umlkl, jak z&#160;radnice zdobeným portálem vycházeli konšelé a&#160;rada Starého Města v&#160;šubách, birytech<span class="CharOverride-1"><span id="footnote-055-backlink"><a class="_idFootnoteLink _idGenColorInherit" href="../Text/stare_povesti_ceske_025.xhtml#footnote-055">61</a></span></span> i&#160;čepicích. Mířili k&#160;orloji. Všechno kol ustupovalo, všichni, lid i&#160;učení mistři, bakaláři i&#160;studenti, obraceli k&#160;nim zraky, ale nejvíce na staršího již muže v&#160;tmavém hábitu misterském<span class="CharOverride-1"><span id="footnote-054-backlink"><a class="_idFootnoteLink _idGenColorInherit" href="../Text/stare_povesti_ceske_025.xhtml#footnote-054">62</a></span></span>. Kráčel zrovna vedle primátora, byl vážně přibledlé tváře a&#160;tmavých vlasů.</p>
			<p class="MLP_text ParaOverride-1">Hlasy se zástupem rozšuměly, všude bylo pohnutí, každý se tlačil, dopředu strkal, hrdlo napínal, aby dobře viděl na tohoto muže. Rozlétlo se, že to mistr Hanuš, otec a&#160;mistr nového orloje.</p>
			<p class="MLP_text ParaOverride-1">Všichni ho uctivě pozdravovali, i&#160;mistři z&#160;koleje; on pak skromně děkoval, a&#160;hned jak primátor a&#160;konšelé stanuli před orlojem, jal se jim vykládati po jejich přání všecka znamení i&#160;kruhy.</p>
			<p class="MLP_text ParaOverride-1">Mluvil o&#160;hvězdách, o&#160;slunci; pak o&#160;měsíci vykládal, co o&#160;něm orloj ukazuje, kdy nastává, kdy první čtvrt, kdy plný též a&#160;kdy je poslední čtvrt, jak ho přibývá a&#160;ubývá. Také o&#160;dvanácti znameních, kdy kterých šest nad zemí a&#160;kterých šest pod zemí.</p>
			<p class="MLP_text ParaOverride-1">A&#160;dál také vysvětloval mistr Hanuš, že orloj ještě ukazuje svátky přes celý rok, že je tu napsán celý kalendář obecní s&#160;dvanácti měsíci obyčejnými a&#160;se zlatým počtem.</p>
			<p class="MLP_text ParaOverride-1">Všichni kolem poslouchali, i&#160;lid v&#160;zástupu ztichl; mistři a&#160;doktoři hleděli učeně a&#160;přikyvovali vážně hlavou.</p>
			<p class="MLP_text ParaOverride-1">Když pak mistr Hanuš skončil, rozlehla se kolem hlučná chvála. On však, jako by nebyla jemu, vybízel pány starší, aby šli s&#160;ním do věže podívat se na stroje, váhy a&#160;kola, že budou hodiny hned tepati, aby to tedy viděli, zvláště kola, jak nezmýlí učiniti, což jim uloženo.</p>
			<p class="MLP_text ParaOverride-1">I&#160;šli, a&#160;jak ve věži jen pohlédli na všechen umělý stroj, na kola a&#160;kolečka, páky a&#160;váhy, divili se všichni, jak vše to mohla vymysliti lidská hlava, jak vše to srovnati a&#160;v&#160;paměti zachovati, každému kolu a&#160;kolečku, každému jeho ozubci úkol uložiti.</p>
			<p class="MLP_text ParaOverride-1">Žasli pak čím dále tím více, jak mistr Hanuš ukazoval a&#160;vysvětloval čtyři strany či části orloje, z&#160;nichž každá měla svou váhu, svůj zvláštní stroj a&#160;svá kola, jimiž zvláštní své dílo vykonává. Všichni obdivovali se nejvíce straně čtvrté, nejsložitější, nejumělejší, a&#160;hlavnímu jejímu kalendářovému kolu, které ve svém kraji mělo tři sta šedesát pět vroubků neb zubů a&#160;jež, jak mistr vyložil, do roka jednou se otočí, každého dne o&#160;jeden vroubek či zub.</p>
			<p class="MLP_text ParaOverride-1">A&#160;všechen složitý stroj šel dobře a&#160;právě, jako by rozum a&#160;duši měl. Vtip mistrův v&#160;něm byl a&#160;řídil vše, a&#160;jen mistr Hanuš rozuměl celému stroji, žádný jiný. Jeden z&#160;konšelů, Jan hodinář, upřímně, přede všemi se tu vyznal a&#160;nezapřel, že tomu všemu nerozumí, že toto vše se stalo jistě zvláštním vnuknutím božím; on že je starý mistr hodinářský, ale tohoto stroje na správu a&#160;řízení že by nechtěl, ani na opatrování, že by se z&#160;toho jistě zbláznil.</p>
			<p class="MLP_text ParaOverride-1">Jeden pak z&#160;mistrů Karlovy koleje na tuto řeč doložil, že byl ve Vlaších i&#160;ve Francouzích, že tam viděl velké a&#160;znamenité orloje, ale takového že nikde.</p>
			<p class="MLP_text ParaOverride-1">„A&#160;nevím a&#160;nedržím,“ dodal, „že by mohli nad tento mistrnější a&#160;divnější orloje kde v&#160;kterých krajinách světa býti nalezeni. Leč by tu mistr Hanuš ještě jinde takový orloj zhotovil.“</p>
			<p class="MLP_text ParaOverride-1">Primátor se zarazil, bezděky na starší pohlédl, ti na něj, všichni v&#160;týž okamžik. Lekli se, že by se něco takového mohlo státi. A&#160;již se na mistra Hanuše obrátili. Ten usmívaje se mínil, že je rád, že toto složité dílo mohl dokonati, z&#160;toho že Pánu Bohu děkuje.</p>
			<p class="MLP_text ParaOverride-1">Primátor nevracel se od stroje tak spokojen, jako k&#160;němu stoupal. Starostná myšlenka ulehla mu na mysl, jemu i&#160;některým starším: že by mistr Hanuš ještě jinam takový orloj zhotovil, že by také jiná města mohla míti takové dílo všeho podivení hodné.</p>
			<p class="MLP_text ParaOverride-1">Pověst o&#160;pražském orloji rozlétla se po všech zemích české koruny a&#160;dál za její hranice, do cizích krajin. Každý, kdo do Prahy přijel, spěchal podívat se na orloj a&#160;každý pak nesl jeho chválu dále do svých končin.</p>
			<p class="MLP_text ParaOverride-1">Již přišli také poslové z&#160;různých měst, domácích i&#160;z&#160;cizozemska, požádat mistra Hanuše, aby jim zhotovil podobné hodiny. Tu již strach padl na primátora a&#160;staroměstské konšely. Žádnému na světě nechtěli dopřáti té chlouby, jen Praha samojediná měla míti slavné to dílo, její orloj měl zůstati jediným na světě.</p>
			<p class="MLP_text ParaOverride-1">I&#160;sešli se v&#160;tajné schůzi, radili se, uvažovali to i&#160;ono, až uznali všichni, že by mistr Hanuš přece snad se dal cizími zlákati, jejich sliby a&#160;zlatem, a&#160;že snad už na novém orloji pracuje, třeba snad ještě o&#160;lepším, znamenitějším, protože je pořád ve své dílně a&#160;něco tam robí a&#160;zkouší. Aby měli jistotu, odhodlali se k&#160;hroznému činu.</p>
			<p class="MLP_hvezdicky ParaOverride-1">* * *</p>
			<p class="MLP_text_bez1radku ParaOverride-1">Mistr Hanuš seděl ve své dílně u&#160;velkého stolu a&#160;rýsoval na rozloženém velkém archu nějaký složitý stroj. Dvě svíce hořely na stole; okenice byly zavřeny, v&#160;krbu planul oheň. Byla noc, na ulicích tma a&#160;pusto. Po domě klid a&#160;ticho, nic se nehnulo.</p>
			<p class="MLP_text ParaOverride-1">Mistr byl do své práce tak zabrán, tak se nad ní zamyslil, že nezaslechl, jak pojednou venku zavrzly schody, že někdo po nich stoupá. Neobrátil se, až když se dveře jeho jizby rázem otevřely, když do ní vkročili tři muži v&#160;pláštích a&#160;kuklách hluboko do čela a&#160;do tváří stažených. Mistr se zarazil, chtěl se zeptati, co chtějí, ale již dva z&#160;nich na něj skočili, třetí zhasil svíce a&#160;již ho vlekli, ústa mu ucpavše, k&#160;planoucímu krbu.</p>
			<p class="MLP_text ParaOverride-1">V&#160;domě spali a&#160;nezaslechli prudkých kročejů nahoře v&#160;jizbě mistra Hanuše, jakož nikdo z&#160;domu také nevěděl, že tři zakuklenci paklíčem si dvířka do dvorku otevřeli, tudy že do domu a&#160;tudy za drahnou chvíli zase z&#160;domu se dostali. Kmitli se jako stíny a&#160;zmizeli, zapadli v&#160;nočních tmách.</p>
			<p class="MLP_text ParaOverride-1">Teprve ráno shledali jejich stopu a&#160;jejich hrozné dílo. Nalezli mistra Hanuše na loži jako bez sebe. Horečka jím lomcovala a&#160;oči měl zavázané. S&#160;hrůzou vyslechli sousedé, co se mu v&#160;noci stalo, jak ho ti zakuklenci přepadli a&#160;že ho oslepili. Oči mu sami zavázali. O&#160;tom již ani nevěděl, neboť omdlel za jejich strašného díla.</p>
			<p class="MLP_text ParaOverride-1">Zvěst o&#160;tom zločinu poplašila všecku Prahu. S&#160;rozhořčením mluvili o&#160;těchto zlosynech; marně však je hledali a&#160;stíhali. Jako by do země zapadli. Leckdes již o&#160;tom divně šeptali a&#160;vypravovali si, co řekl mistr Hanuš, když se trochu vzpamatoval, jen ať zločinců těch nehledají, že jich nenajdou, třebaže byli tak blízko.</p>
			<p class="MLP_text ParaOverride-1">Víc neřekl; tušili však, že by mohl více pověděti, ale nepověděl a&#160;mlčky, smuten jako slepý pták v&#160;koutku klece, seděl v&#160;koutě své jizby, kde tolik pracoval. Tiše stály jeho přístroje, nehnutě visely jeho pilky, pilníčky a&#160;jiné náčiní a&#160;prach se ukládal na knihy a&#160;na závitky papírů a&#160;pergamenů jeho kreseb a&#160;plánů. Všecko mu zapadlo v&#160;černou tmu. Jeho zraky nic z&#160;toho již neviděly, ani slabý zákmit světla; nemohl se již ničeho v&#160;práci dotknouti. Trudil a&#160;soužil se, stýskal si a&#160;tesknil a&#160;chřadl.</p>
			<p class="MLP_text ParaOverride-1">I&#160;nevděk ho mučil, hrozný nevděk za jeho veliké dílo. Pořád mu zněla v&#160;duši ta slova, jež na něj zvolal jeden z&#160;těch zakuklenců za oné strašlivé noci: „Nuž, druhého orloje již neuděláš!“</p>
			<p class="MLP_text ParaOverride-1">To byla jeho odplata, to měl za všecko své dílo. Soužil se a&#160;víc a&#160;více na těle scházel. Již cítil, že bude všemu konec. I&#160;sebral poslední síly, vydal se ku Staroměstské radnici, provázen jedním ze svých bývalých žáků.</p>
			<p class="MLP_text ParaOverride-1">Před radní věží stál houf lidí čekajících, až bude orloj bíti. Kolem šel slovutný mistr a&#160;lidé ho nepoznali. Tak byl sešlý. Zhubeněl, tváře zapadly, zežloutly a&#160;hlava útrapou zešedivěla. U&#160;radnice potkal několik konšelů, ale ti se mu vyhnuli. Již ho žádný z&#160;rady nevítal a&#160;neradi předtím slyšeli, když vzkázal, že přišel se podívat na orloj, že mu něco nového připadlo, jak by se dalo spraviti, aby závaží snáze šlo.</p>
			<p class="MLP_text ParaOverride-1">Dal se zavésti k&#160;nejsložitější, ke čtvrté části. Ale vše bylo pro něj ve tmách, spousta kol a&#160;koleček, per i&#160;pák. Jen jejich hlas slyšel, jak správně a&#160;dobře šly, jejich práce hlas.</p>
			<p class="MLP_text ParaOverride-1">I&#160;stál slepý a&#160;chorý, před časem zešedivělý mistr sklíčen u&#160;svého díla a&#160;naslouchal jeho zvuku a&#160;myslil na radu a&#160;konšely, jak se mu odměnili slepotou, aby se mohli pochlubiti před světem, jak nedbali jeho muk, jeho bolestí a&#160;teď i&#160;jeho samého.</p>
			<p class="MLP_text ParaOverride-1">Vtom zvonec se ozval. Venku na orloji kostlivec za něj zatahal, lermo zazvonil, hodinu již již prchající hlásil. Smrt volala. Stroj spustil a&#160;již apoštolové jdou.</p>
			<p class="MLP_text ParaOverride-1">Mistr Hanuš chvěl se na celém těle. Vztáhl pravici, držel ji okamžik nad strojem, pak do něho sáhl, jako by jasně viděl, kostnaté prsty chvilku tam pracovaly. A&#160;jak ruku vytáhl zpět, skříplo v&#160;kolách a&#160;všechen stroj jakoby pomaten, pobouřen zahrčel, chrčel a&#160;hrčel, kolečka, kola jen lítala, vše drnčelo, cvakalo, syčelo, pištělo a&#160;smrt zvonila. Pak naráz vše ztichlo. Zvonec umlkl, kola, páky a&#160;péra, vše stálo, apoštolové nedoputovali na své cestě, figury všecky ztuhly, kohout nezakokrhal.</p>
			<p class="MLP_text ParaOverride-1">Zděšený lid venku zmateně volal a&#160;křičel. Z&#160;radnice běželi ke stroji. Ten stál nehnutě, a&#160;na zemi ležel otec a&#160;mistr jeho, zsinalý, ve mdlobách. Jen ho pak domů donesli a&#160;již vydechl duši.</p>
			<p class="MLP_text ParaOverride-1">A&#160;orloj stál a&#160;stál a&#160;nebylo nikoho, kdo by spravil to skvělé, mistrovské dílo.</p>
			<p id="_idParaDest-55" class="MLP_uroven3_nadpis ParaOverride-1">O&#160;Daliborovi z&#160;Kozojed</p>
			<p class="MLP_text_bez1radku ParaOverride-1">Léta letoucí bylo ticho a&#160;smutno na hradě sv. Václava. Okolí jeho zpustlo za veliké bouře husitských válek, kostel sv. Víta byl vybit a&#160;komnaty královské, Karlem IV. nádherně zařízené, scházely víc a&#160;více. Občas jen a&#160;ne nadlouho oživly, když sem král zdola, ze Sta­rého Města ze svého dvora, zavítal.</p>
			<p class="MLP_text ParaOverride-1">Zavítal, chvíli pobyl, ale nezůstal. I&#160;mladý Ladislav Pohrobek i&#160;slavný jeho nástupce Jiří král, žehnané paměti, sídlili více dole v&#160;městě. Po Jiříkovi také první léta Vladislav II. Jagellonec. Ale za toho pak nastala veliká změna.</p>
			<p class="MLP_text ParaOverride-1">Po dvanácti letech svého panování změnil své sídlo. Uzdálo se mu pojednou, že není dosti bezpečen ve svém dvoře staroměstském, při němž dal vystavěti nákladnou, uměle a&#160;krásně vyzdobenou věž. I&#160;vrátil se do dávného sídla českých králů na Hradčany a&#160;dal tam vše, co zpustlo, obnovit a&#160;znovu upravit. Beneš z&#160;Loun vystavěl velikou, podivuhodnou síň a&#160;v&#160;tu dobu také modlitebnu pro krále v&#160;kostele sv. Víta napravo od velkého oltáře, vyzdobenou znamenitým dílem kamenickým.</p>
			<p class="MLP_text ParaOverride-1">Král dal také holé stěny chrámové vyzdobiti koltrami<span class="CharOverride-1"><span id="footnote-053-backlink"><a class="_idFootnoteLink _idGenColorInherit" href="../Text/stare_povesti_ceske_025.xhtml#footnote-053">63</a></span></span>, zvláště však ve svatováclavské kapli, a&#160;péčí jeho a&#160;nákladem zaskvěly se komnaty v&#160;královském hradě zase nádherou čalounů i&#160;obrazů. V&#160;jedné z&#160;nich visely samé obrazy českých knížat a&#160;králů.</p>
			<p class="MLP_text ParaOverride-1">Ale nejen na výzdobě dal si král záležeti, nýbrž i&#160;na tom, aby hrad byl lépe opevněn. Tak ztvrdili na jeho rozkaz hradební zdi, prohloubili příkopy, zvýšili náspy, kde toho třeba bylo, a&#160;na věži Mihulce udělali krov velmi vysoký a&#160;pokryli jej polévanými cihlami, nad nimiž se na makovici bělal a&#160;svítil postříbřený lev.</p>
			<p class="MLP_text ParaOverride-1">Nedlouho potom dal král Vladislav stavěti novou, okrouhlou věž za domem nejvyššího purkrabí, blíže zadní brány. Vystavěli ji nad Jelením příkopem na ochranu hradby, ale také za obyt, za smutný obyt. Zřídili v&#160;ní trojí vězení nad sebou. Nejdolejší z&#160;nich bylo pod zemí, bez oken, bez světla, bez dveří. Vězeň měl do něho býti spouštěn po provaze děrou či „špuntem“ v&#160;podlaze vězení prostředního.</p>
			<p class="MLP_text ParaOverride-1">Věž dostavěli, ale vězně do ní neměli, ani do nejhořejšího, lehkého, ani do ostatních. A&#160;tak byla věž prozatím beze jména, neboť toho se jí mělo dostati po vězni, jenž by první její práh překročil. Dlouho však beze jména nezůstala.</p>
			<p class="MLP_text ParaOverride-1">Tenkráte se dálo mnoho bezpráví zřejmého selskému lidu. Páni a&#160;vladykové utahovali jej novými, neslýchanými robotami. Leckde nemohli těch nátisků již snésti. Proto opouštěli vše, utíkali ze svých gruntů do lesů, do jiných končin a&#160;dávali se v&#160;zlodějství, loupežení a&#160;v&#160;jiná zločinstva. Jiní pak se proti svým pánům bouřili.</p>
			<p class="MLP_text ParaOverride-1">Tak se zdvihli sedláci proti Adamu Ploskovskému z&#160;Drahonic v&#160;litoměřickém kraji, poněvadž byl na ně krutý a&#160;vymýšlel si na ně nespravedlivé roboty i&#160;různé a&#160;veliké útisky. Obořili se na jeho tvrz, ztekli její valy, vypáčili bránu, a&#160;když se tu jejich krutý vladyka udatně bránil, zranili jej a&#160;zajali. Aby své hrdlo zachoval, byl jim po vůli, a&#160;na čest svou a&#160;víru a&#160;zápisem je ze své moci propustil a&#160;slíbil, že nepovede proti nim žádného nářku.</p>
			<p class="MLP_text ParaOverride-1">V&#160;sousedství vladyky Ploskovského žil tenkráte na své tvrzi mladý zeman Dalibor z&#160;Kozojed, muž starobylého rodu, jehož předek s&#160;králem Janem u&#160;Kresčak hrdinsky bojoval a&#160;také s&#160;ním tam zahynul. K&#160;tomu Daliborovi přihrnuli se osvobození sedláci Adama Ploskovského a&#160;radostně oznamovali, že mají ploskovskou tvrz ve své moci, a&#160;žádali, aby se jí Dalibor ujal, oni pak že se mu rádi poddají a&#160;již poddávají jako své vrchnosti, že tak činí o&#160;své vůli a&#160;rádi, poněvadž vědí, že jim bude Dalibor pánem milostivým.</p>
			<p class="MLP_text ParaOverride-1">Znali a&#160;měli z&#160;toho zkušenost, že byl Dalibor z&#160;Kozojed ke svým poddaným vždy hodný a&#160;milosrdný, ano že se ujal nejednoho ubožáka z&#160;jiného panství a&#160;že mu svou přímluvou i&#160;jinak pomohl.</p>
			<p class="MLP_text ParaOverride-1">Vladyka Dalibor jich neoslyšel; přijal, co mu nabízeli, když uslyšel, že mají na vše zápis bývalého svého pána. Ale ten, jakmile vyvázl a&#160;se pozdravil, domáhal se svého zboží. Úsilně se dovolával pomoci vlády a&#160;zemští hejtmané, majíce Daliborovo jednání za pych, ploskovských pak sedláků za vzpouru, sebrali brannou moc litoměřického kraje, branný lid veškeré šlechty těch končin a&#160;litoměřických měšťanů.</p>
			<p class="MLP_text ParaOverride-1">Veliký ten houf udeřil na vzbouřené sedláky; mnoho jich pobili, schytali a&#160;krutě ztrestali a&#160;také Dalibora, jejich spolčence, zajali. Tak se dostal mladý zastánce utiskovaného lidu do pout. V&#160;poutech ho zavezli do Prahy a&#160;uvrhli do prostředního vězení v&#160;nové kulaté věži za domem purkrabským nad Jelením příkopem.</p>
			<p class="MLP_text ParaOverride-1">Dalibor první jako vězeň překročil její práh, a&#160;tak nazvána jest po něm Daliborkou. Na hradě i&#160;po celé Praze mnoho se mluvilo o&#160;mladém zemanu i&#160;proto, že byl prvním vězněm v&#160;té nové věži i&#160;pro příčinu, pro kterou se tam dostal. Zpupní páni byli rádi a&#160;přáli mu to, lid ho však litoval.</p>
			<p class="MLP_text ParaOverride-1">Jemu tam bylo teskno a&#160;smutno. V&#160;klenutém žaláři tlustých zdí a&#160;malých okének bylo teď jeho panství. Doma ze své tvrze hledíval do širého, krásného kraje; teď viděl sotva pruh oblohy a&#160;pod věží kousek hlubokého, zarostlého příkopu. Listí tam již měnilo barvy do zlata, do ruda, teskný podzim nastával.</p>
			<p class="MLP_text ParaOverride-1">Ticho ve věži a&#160;ticho kolem. Ptáci umlkli, jen vítr hvízdal a&#160;zmítal křovím a&#160;stromy. Listí padalo, mlhy uléhaly na hluboký příkop, halily ho ráno i&#160;za časných soumraků, deště přes tu chvíli šuměly a&#160;šlehaly do holých křovin a&#160;korun. Krátký den byl ve vězení dlouhý a&#160;dlouhé noci jako nekonečné. Stesk a&#160;dlouhá chvíle mořily mladého zemana.</p>
			<p class="MLP_text ParaOverride-1">I&#160;pořídil si housle ze skrovné zásoby peněz, jež mu nechali a&#160;z&#160;nichž se stravoval. Jak mu žalářník housle opatřil, počal se na nich cvičiti. Nikdy neměl smyčce v&#160;rukou; nyní ho nedal téměř z&#160;ruky. Učil se sám, hrál a&#160;hrál, dlouhá chvíle se krátila, čas rychleji plynul a&#160;hra sama byla čím dále tím lepší, umělejší, líbeznější.</p>
			<p class="MLP_text ParaOverride-1">Již stávali žalářník i&#160;strážní pacholci za jeho dveřmi a&#160;poslouchali. Již nejeden z&#160;hradských pánů a&#160;ouředníků přišel poslechnout, jak se naučil kozojedský zeman v&#160;žaláři hráti. Již se o&#160;tom v&#160;městě povídalo, již přicházeli nahoru se přesvědčit: nejprve zvědaví, pak nevěřící Tomášové. Denně jich přicházelo víc a&#160;více, až pak začasté valný houf stál a&#160;čekal u&#160;zadní brány hradské, na obou cestách, mezi nimiž se táhla svahem dolů vinice sv. Václava.</p>
			<p class="MLP_text ParaOverride-1">To bylo již na jaře, kdy vál měkký vítr polední, kdy vrchové stromů a&#160;větve pukaly a&#160;kvetly, kdy Petřín a&#160;všechny výšiny kolem se zelenaly i&#160;Jelení příkop, jenž všechen zvučel šveholem sladkého zvuku. Ale nad ptačí přehudání bylo krásnější, když se ozval z&#160;kulaté věže houslí líbezný hlas.</p>
			<p class="MLP_text ParaOverride-1">Všichni žasli a&#160;zatrnuli, jakmile se zachvěly měkké ty a&#160;sladké, žalné zvuky z&#160;pustého, trudného žaláře.</p>
			<p class="MLP_text ParaOverride-1">Tím více dojímaly. Stesk a&#160;touha v&#160;nich zněly a&#160;zas už se měnily, vyznívaly v&#160;známé nápěvy pobožných písní. Pokora, doufání a&#160;prosba smutného srdce z&#160;nich vanuly. Jindy zas zvonily světským hlaholem, ohlasy milostných písní a&#160;válečných zpěvů.</p>
			<p class="MLP_text ParaOverride-1">Nejednou zahrál Dalibor starou tu notu o&#160;králi Janu, o&#160;mladém Klimberku a&#160;Plichtovi ze Žerotína, o&#160;Bavoru Strakonickém, o&#160;všech těch českých pánech a&#160;zemanech, kteří zhynuli se svým králem u&#160;Kresčak jako praděd uvězněného hudce.</p>
			<p class="MLP_text ParaOverride-1">Dojati naslouchali Pražané u&#160;věže. A&#160;když jednou zhlédli, že z&#160;okénka žaláře se spouští na provazci hrubý, plátěný pytlík, chutě a&#160;rádi dávali, co kdo u&#160;sebe měl, groše i&#160;drobné peníze. Každý myslil, že zeman ze svého tráví. Nyní viděli, že mu již zle, že přišla na něj nouze. Urozený muž sám po městě žebrati nechtěl a&#160;do vězení daru nedostal. Neměl již nic nežli své housle.</p>
			<p class="MLP_text ParaOverride-1">Ale kdykoliv poté zahrál, kdykoli plátěnou mošnu z&#160;vězení spustil, pokaždé mu ji plnili ti, kdož dole poslouchali, penězi, dary, aby neměl hlad a&#160;nouzi. Také nejedna milosrdná měšťanka, nejeden soused mu polepšili: podušku pod hlavu mu poslali, ložní šaty a&#160;jídlo i&#160;nejednu konvici pití. Za to hrával zástupu, když se u&#160;věže sešel odpoledne i&#160;v&#160;podvečerní čas. S&#160;utajeným dechem naslouchali, a&#160;když se pak rozcházeli, byl mezi nimi jeden hlas, že tak jako ten zeman nehraje nikdo v&#160;celičké Praze. Nevole, nouze naučila Dalibora housti. Za dne lidem hrál, sobě začasté v&#160;noci.</p>
			<p class="MLP_text ParaOverride-1">Když královský hrad utichl, ztemněl, když jak báječný, šedomodravý stín čněl k&#160;nočnímu nebi, když v&#160;bělavém zásvitu měsíce umlklo houští a&#160;stromy v&#160;Jelením příkopě, zaléhaly z&#160;temna kulaté věže líbezné zvuky Daliborových houslí. Slzy byly v&#160;těch zvucích, touha po volnosti i&#160;výkřiky hněvu. Úlevu daly, ale ne svobodu. Pán Bůh byl vysoko, král daleko a&#160;páni soucitu neměli.</p>
			<p class="MLP_text ParaOverride-1">Dlouhý čas nechali zemana z&#160;Kozojed v&#160;žaláři, až posléze na plném soudu uznali za právo a&#160;tak o&#160;něm rozkázali: že Dalibor statek neprávě<span class="CharOverride-1"><span id="footnote-052-backlink"><a class="_idFootnoteLink _idGenColorInherit" href="../Text/stare_povesti_ceske_025.xhtml#footnote-052">64</a></span></span> vzatý k&#160;sobě přijal a&#160;v&#160;tom statku byl; že jest v&#160;tom neprávě a&#160;nešlechetně učinil proti právu a&#160;řádu. Pro takový svůj zlý účinek ať hrdlo ztratí.</p>
			<p class="MLP_text ParaOverride-1">Tak jemu oznámili a&#160;nic nedbali, jak se hájil, aby povážili, kdo začal, kdo první páchal zřejmé bezpráví a&#160;tím lid pobouřil, a&#160;že on, Dalibor, se jen lidu zastal. Než to právě u&#160;nich vina a&#160;hřích. A&#160;tak na rozsudku zůstali; den však a&#160;chvíli popravy ztajili. Tu noc před ní ozval se hlas Daliborových houslí naposled. Z&#160;hlubiny pustého žaláře chvěl se a&#160;zněl do tiché noci, poslední útěcha, poslední světlo v&#160;temnotách trudu, a&#160;zmíral nad Jelením příkopem v&#160;měsíčním světle. Když Pražané nazejtří zase přišli k&#160;nové věži, nezhlédli plátěné mošny na mříži Daliborova žaláře. A&#160;věž byla tichá, němá. Když se ptali, stůně-li Dalibor, nebo co mu je, oznámil žalářník, že již mu dobře, neboť že ráno byl na předhradí popraven.</p>
			<p class="MLP_text ParaOverride-1">„Ale nežli z&#160;vězení vykročil,“ povídal jeho strážce, „sňal se zdi housle, díval se na ně, loučil se s&#160;nimi. Pak šel statečně na místo. A&#160;tu poklekl a&#160;schýlil kadeřavou hlavu na špalek. Skonal mužsky, věřte, jako pravý křesťan.“</p>
			<p class="MLP_text ParaOverride-1">Nejedny oči se zarosily, když žalářník to vypravoval. Smutně se Pražané vraceli a&#160;ohlíželi se po tiché Daliborce.</p>
			<p class="MLP_text ParaOverride-1">A&#160;věž za domem purkrabským u&#160;zadní brány hradské slove tak po dnešní den a&#160;zachovává památku nešťastného zemana a&#160;slavného hudce.</p>
			<p id="_idParaDest-56" class="MLP_uroven3_nadpis ParaOverride-1">Ze Židovského Města</p>
			<p class="MLP_uroven4_nadpis ParaOverride-5">I.</p>
			<p class="MLP_text_bez1radku ParaOverride-1">Židovské Město bývalo částí Starého Města. Přiléhalo k&#160;němu, splývalo s&#160;ním vjedno, a&#160;přece bylo odloučeno. Šestero bran je oddělovalo; brány ty musily býti v&#160;pašijový týden ve dne v&#160;noci zavřeny. Za těmi branami bylo všecko jinačí; stavení jiná, chudší, nevzhlednější, za dávných dob více od dřeva nežli od kamene, s&#160;divnými přístavky, pavlačemi, výstupky, s&#160;černými zašlými dvorky; ulice jinačí, úzké a&#160;krátké, křivolaké, špinavé a&#160;nedlážděné. A&#160;všude jen Židé, lidé jiných obyčejů a&#160;zvyků, jiného života rodinného. I&#160;krojem se různili. Nejnápadnější byly na něm žlutý roh, v&#160;nějž vybíhal židovský klobouk, a&#160;žluté nebo rudé kolo soukenné, jež musili na plášti nositi.</p>
			<p class="MLP_text ParaOverride-1">Žili v&#160;ponížení a&#160;jen ve svém Židovském Městě. Ale o&#160;tom věřili, a&#160;víra ta šla od pokolení do pokolení, že je starší nežli sama hrdá Praha, že jejich otcové tu měli osadu dříve, nežli Libuše založila Pražský hrad. A&#160;také si s&#160;pýchou povídali, že stará-nová jejich synagoga, u&#160;jejíchž dveří na stupni přísahali ve při s&#160;křesťany na svatý rodal, je staršího původu nežli kostel sv. Víta a&#160;nežli všechny kostely pražské.</p>
			<p class="MLP_text ParaOverride-1">Každý hleděl s&#160;úctou na staré, pochmurné stavení úzkých oken, vysokých štítů, cihlové střechy věkem již zahnědlé a&#160;zašlé, stojící o&#160;samotě jako obr nad bludištěm úzkých uliček, zasmušilý pamětník dávných věků a&#160;bouří.</p>
			<p class="MLP_text ParaOverride-1">Židé o&#160;ní věřili, že je, vyjma modlitebnu ve Wormsu, nejstarší synagogou, že v&#160;jejích základech je kamení ze zbořeného chrámu jeruzalémského, že ji andělé sami před věky přinesli ze zaslíbené země sem na toto místo. Tenkráte prý andělé starším pražského židovstva zjevili a&#160;nařídili, aby synagoga povždy zůstala tak, jak ji přinesli, by se na ní nikdy nic neměnilo.</p>
			<p class="MLP_text ParaOverride-1">Když po čase o&#160;to se přece pokoušeli a&#160;něco začali přestavovati, nikdy nedokončili svého díla a&#160;nikdy neunikli trestu. Buď se při práci zchromli, nebo sešli náhlou smrtí.</p>
			<p class="MLP_text ParaOverride-1">Než také jinak si vypravovali o&#160;jejím původu a&#160;založení. Prvotně prý měli synagogu jen dřevěnou. Když pak už nestačila, rozhodli se starší, že vystaví novou, větší, od kamene, a&#160;to na místě, kde tenkráte se vypínal nevelký pahorek. Když jej rozkopávali a&#160;rozváželi, uhodili pojednou na zdivo, na celé zdi z&#160;mohutných kvádrů. Čím dále kopali, tím jistěji poznávali, že ty zdi jsou z&#160;nějaké pradávné synagogy. A&#160;když posléze nalezli také závitek pergamenu, popsaného hebrejským písmem, tu již nepochybovali ani dost málo. Tenkráte právě meškali v&#160;Praze dva jeruzalémští Židé, a&#160;ti poradili pražským souvěrcům, aby synagogu stavěli dle vzoru jeruzalémského, aby udělali okna vně širší, dovnitř celou tloušťkou zdi se úžící, aby svatyně sama byla hloub, tak aby se do ní po schodech dolů stoupalo, neboť že psáno jest: „Z&#160;hlubokosti volám k&#160;Tobě, Hospodine!“ A&#160;tak se stalo. Synagoga zbudována tím způsobem, prý stavitelem Lirenským, a&#160;stála a&#160;stojí vždy stejná, nezměněná. Pokolení přecházela za pokolením, modlila se tu a&#160;žalmy zpívala.</p>
			<p class="MLP_text ParaOverride-1">Než i&#160;nevěřící do ní přicházeli, ale násilně, a&#160;zneuctili místo Židům posvátné. Dvakráte zhaslo ner tamid a&#160;stánek boží, Aron hakodeš, zastřený drahocennou, krumplovanou oponou „poroches“, pobořen rozzuřeným lidem křesťanským.</p>
			<p class="MLP_text ParaOverride-1">Poprvé za krále Jana, jenž dal v&#160;synagoze kopati po skrytých pokladech židovských a&#160;jemuž tu vyhrabali jeho lidé za dva tisíce hřiven zlata i&#160;stříbra. Za téhož krále i&#160;krev tu tekla, pak za jeho vnuka Václava IV. Tenkráte, bylo o&#160;Velikonocích, otřásala se všecka prostora pod klenutím, na dvou osmihranných sloupech spočívajícím, žalostným, zoufalým křikem a&#160;úpěním vražděných Židů. Krev jejich vysoko zastříkala stěny staré synagogy a&#160;zkropila tam hebrejské, posvátné průpovědi.</p>
			<p class="MLP_text ParaOverride-1">S&#160;hrůzou a&#160;dlouho vzpomínali v&#160;Židovském Městě na strašlivé Velikonoce a&#160;v&#160;den smíření pak po všecky časy říkána v&#160;synagoze selicha, žalozpěv o&#160;hrůzách oněch dnů. Složil jej rabbi Abigdor Karo, sám pamětník onoho pronásledování.</p>
			<p class="MLP_text ParaOverride-1">A&#160;staré synagoze zůstala památka na ony dny. Nevyjasnily se od těch dob její stěny. Nikdo jich nečistil, aniž natřel, a&#160;tak temněly víc a&#160;více, až zčernaly. Rabbi nedovolil, aby se jich kdo dotkl, neboť lpěla na nich zaschlá krev věřících; vrstevníci i&#160;potomci měli ji v&#160;úctě jako krev mučedníků.</p>
			<p class="MLP_text ParaOverride-1">Stará synagoga přečkala i&#160;pozdější bouře a&#160;nebezpečenství. Když před čtyřmi sty lety zachvátil ohromný požár Židovské Město, kdy všecko vzplálo a&#160;hořelo, stála stará synagoga netknutá nad živým, ohnivým jezerem. Plameny hubily a&#160;trávily všecko kol a&#160;kolem, odevšad se valily sloupy a&#160;mračna černého, čpavého dýmu. Jen na modlitebnu nesletěla ani jiskřička, a&#160;také ani cihla ze střechy nespadla.</p>
			<p class="MLP_text ParaOverride-1">Na temný její štít usedly dvě bílé holubice a&#160;tu také zůstaly. Ani sálavý žár, ani dusivý dým jich odtud nevypudil. Vydržely tu tak dlouho, až pominulo všecko nebezpečenství. Pak se pojednou vznesly na bělostných perutích a&#160;zmizely v&#160;oblacích.</p>
			<p class="MLP_uroven4_nadpis ParaOverride-1">II.</p>
			<p class="MLP_text_bez1radku ParaOverride-1">Před časy, je tomu více nežli tři sta let, vracel se jednou na podzim primas Židovského Města, rabbi Jizchak, do Prahy. Jel z&#160;nějakého venkovského města, kdež byl za svým řízením. Musil také kus lesem. Poněvadž se tu nevyznal a&#160;kočí také ne, zajeli na křižovatce na nepravou cestu a&#160;zbloudili. Poznali to dosti záhy, ale na pravou se nemohli a&#160;nemohli dostati.</p>
			<p class="MLP_text ParaOverride-1">Bylo již za soumraku a&#160;v&#160;pustém lese rostla tma valem; v&#160;ní zanikla veliká stezka i&#160;cesta. Ale vtom se před nimi kmitlo modravé světlo, dál, mezi stromy. Jen je zhlédli a&#160;již stáli. Koně sami se zastavili. Byli nepokojní, stříhali ušima, frkali, pak se začali vzpínati, to jak to světlo před nimi rostlo v&#160;rudou zář, v&#160;celou záplavu.</p>
			<p class="MLP_text ParaOverride-1">I&#160;na kočího padl strach. Jen primas nepozbyl mysli. Kočímu poručil, aby zavázal koním oči, aby tu počkal, on že se půjde přesvědčit. I&#160;šel mezi kmeny přímo k&#160;té záři, až stanul na neveliké pasece a&#160;tu spatřil divoucí věc: velikou, velikánskou hromadu zlatých a&#160;stříbrných peněz. Dva pidimužíci, oba šedých brad, brali z&#160;té vysoké kupy zlata a&#160;stříbra a&#160;plnili jím měšce.</p>
			<p class="MLP_text ParaOverride-1">Oba byli do té práce tak zabráni, že si primasa ani nevšimli. Ten se na ně chvilku díval, pak se optal, komu ty váčky naplňují. Jen to řekl, a&#160;již se jeden z&#160;těch trpaslíků na něj zaškaredil a&#160;zlostně řekl:</p>
			<p class="MLP_text ParaOverride-1">„Tobě ne!“</p>
			<p class="MLP_text ParaOverride-1">A&#160;byl ten tam. A&#160;naráz také zmizelo zlato, zmizelo stříbro na hromadě i&#160;všecky ty měšce již plné. Jen několik pohozených zlaťáků se blyštělo na zemi. Druhý pidimužík však zůstal, a&#160;toho se zvědavý Žid opět ptal, komu plnili ty váčky.</p>
			<p class="MLP_text ParaOverride-1">„Tobě ne!“</p>
			<p class="MLP_text ParaOverride-1">„A&#160;tak, prosím, komu?“</p>
			<p class="MLP_text ParaOverride-1">„Jednomu z&#160;tvého lidu,“ odvětil trpaslík a&#160;dodal: „Ale neměl jsi se ptáti. Přerušils tím naše dílo a&#160;tím jsi mu ublížil.“</p>
			<p class="MLP_text ParaOverride-1">„Kdo je ten člověk? Prosím tě, nemohl bys mně povědět?“</p>
			<p class="MLP_text ParaOverride-1">„Nesmím.“</p>
			<p class="MLP_text ParaOverride-1">„Když ne jméno, tak alespoň jak vypadá, nějaké znamení…“</p>
			<p class="MLP_text ParaOverride-1">„Nesmím nic!“</p>
			<p class="MLP_text ParaOverride-1">„Tak prosím jenom tu maličkost, kdy, jako kterého času, ten poklad dostane.“</p>
			<p class="MLP_text ParaOverride-1">„Až se vdá tvá dcera.“</p>
			<p class="MLP_text ParaOverride-1">Primas se zarazil, ale již opět nanovo naléhal:</p>
			<p class="MLP_text ParaOverride-1">„Dcera? Má dcera?! A&#160;co by mé dceři bylo do toho?“</p>
			<p class="MLP_text ParaOverride-1">„Ani bys nepomyslil.“</p>
			<p class="MLP_text ParaOverride-1">„Takový poklad! Šadaj! A&#160;já nic! Tak dovol alespoň, abych si tu ty zlaté ze země sebral.“</p>
			<p class="MLP_text ParaOverride-1">„Dáti nesmím nic,“ odepřel pidimužík přísně. „Ale chceš-li, vyměň si je…“</p>
			<p class="MLP_text ParaOverride-1">Tak se stalo. Primas položil tři dukáty a&#160;kleknuv sbíral tři zlaťáky trpaslíkovy různo ležící. Jak poté povstal, neviděl nic. Zář zhasla, pidimužík zmizel, kolem tma pustého lesa, jímž hučel studený, noční vítr. Rabbi Jizchak se rychle otočil a&#160;pospíchal odtud. Kočímu nepověděl, co viděl, cosi mu namluvil, a&#160;pobízel ho, aby jeli. Koně se již nebáli, a&#160;divná věc, šli jistě, a&#160;zanedlouho se kolem vyjasnilo. Vyjeli z&#160;černého lesa a&#160;byli na pravé cestě. Pak už jeli pořád volnou krajinou a&#160;jeli celou noc, až za jitřního šera dojeli ke bráně Židovského Města.</p>
			<p class="MLP_text ParaOverride-1">Rabbi Jizchak přivezl si z&#160;cesty velikou starost. Kdo je ten pře­šťastný člověk, jenž podědí takové nesmírné bohatství, a&#160;co mínil ten trpaslík tím, co pověděl o&#160;jeho dceři. Přemýšlel, ty tři dukáty z&#160;lesa prohlížel, bádal, ale nadarmo. Palčivá zvědavost nepřestala ho mučiti. Konečně mu připadlo, že snad nějakým zjevením, nějakým znamením, by se mohl dopátrati jistoty. I&#160;zabalil trpaslíkovy zlaťáky do papíru, každý zvlášť, a&#160;jeden z&#160;nich hodil z&#160;okna na ulici.</p>
			<p class="MLP_text ParaOverride-1">Sám zůstal na číhané, aby zvěděl, kdo ten peníz sebere. Dost lidí chodilo ulicí kolem primasova domu, vzhůru, dolů, ale žádný se po papírku ani neohlédl. Už byl den na sklonku, již chtěl primas poslati pro peníz, vtom přiběhl jakýsi klučina otrhaný a&#160;dost umouněný, okamžik se plaše ohlížel, pak náhle&#160;– skok&#160;– přímo k&#160;dukátu a&#160;již s&#160;ním uháněl.</p>
			<p class="MLP_text ParaOverride-1">Primasa zamrzelo, že by takový smolík a&#160;otrhánek měl nabýti toho pokladu. Než utěšil se, že to přece není žádná jistota. Nazejtří pak hodil druhý zlaťák v&#160;papírku na ulici a&#160;zase čekal a&#160;číhal. A&#160;zase po celý den lidé kolem chodili, papírku si nevšimli, zase navečer přiběhl týž klučina, sebral peníz a&#160;odběhl. A&#160;tak i&#160;třetího dne s&#160;třetím dukátem.</p>
			<p class="MLP_text ParaOverride-1">To již nebylo náhodou, samo sebou. To bylo určité znamení. Primasa hrubě netěšilo, než viděl v&#160;tom vyšší řízení. Jen to chtěl ještě věděti, jaký ten chlapec je. Proto poručil, aby bylo po všem Židovském Městě vyhlášeno, že on, primas, ztratil tři dukáty, aby mu je ten, kdož by je nalezl, poctivě navrátil. Mešores to sotva ohlásil, a&#160;již přiběhl k&#160;primasovi ten chudý hoch. Nesl dukáty, ale jen dva; prosil za odpuštění, ten třetí že dal matce do obchodu a&#160;matka že ho zase pořádně odvede, jen co si něco vydělá; že by byl všechny tři ihned vrátil, ale nevěděl komu. A&#160;pak že jich tak podivně nabyl, že měl po tři noci živý sen, aby šel k&#160;primasovu domu, že tam najde v&#160;papírku dukát.</p>
			<p class="MLP_text ParaOverride-1">Rabbi Jizchak užasl a&#160;již nepochyboval, že ten chudý chlapec, Mordechai se jmenoval, syn chudého Žida Šaluma Maizla, je ten vyvolený dědic. Pochválil ho za jeho poctivost, dal mu ostatní dva dukáty a&#160;vyzval ho, aby u&#160;něho zůstal, že ho bude šatit, že ho dá učiti jako svého syna. Mladý Mordechai se zaradoval, ale hned děkoval, že nemůže, matka že je celý den v&#160;krámě a&#160;otec že je slepý.</p>
			<p class="MLP_text ParaOverride-1">„Je sám a&#160;nemá nikoho, kdo by ho vodil ze synagogy. Chodí tam třikrát denně,“ doložil chlapec.</p>
			<p class="MLP_text ParaOverride-1">„Zaplatím mu vůdce,“ nabízel primas.</p>
			<p class="MLP_text ParaOverride-1">„Cizí ho nikdy tak neobslouží jako vlastní.“</p>
			<p class="MLP_text ParaOverride-1">A&#160;mladý Mordechai nezůstal. Za nějaký den došel primas k&#160;jeho rodičům a&#160;nabídl jim, aby svého syna k&#160;němu alespoň posílali, každý den na několik hodin, že jim ho dá vychovati do obchodu, aby měl lepší živobytí nežli oni.</p>
			<p class="MLP_text ParaOverride-1">„Chlapec váš se mi líbí,“ pravil, „je hodný, a&#160;zůstane-li tak, dal bych mu i&#160;svou dceru za manželku.“</p>
			<p class="MLP_text ParaOverride-1">Šalum a&#160;jeho manželka, potěšení již návštěvou bohatého primasa, ustrnuli a&#160;v&#160;radostném pohnutí nechtěli ani svému sluchu věřiti. Vděčně přijali primasovo nabídnutí a&#160;svatosvatě slíbili, že prozatím nikomu nic nepovědí, jak si toho Jizchak přál.</p>
			<p class="MLP_text ParaOverride-1">Tak se dostal patnáctiletý Mordechai Maizl do domu primasova. Denně však vodil svého otce do synagogy a&#160;také své matce pomáhal, jak mohl. V&#160;učení a&#160;v&#160;obchodě prospíval znamenitě, a&#160;když mu bylo dvacet let, oženil ho rabbi Jizchak se svou dcerou, která si mladého Maizla upřímně zamilovala.</p>
			<p class="MLP_text ParaOverride-1">Sotvaže minulo sedm dní po svatbě, dal primas zapřáhnout a&#160;vyjel z&#160;Prahy. Mladého zetě vzal s&#160;sebou a&#160;zavezl ho do onoho lesa, kde před šesti lety měl tak podivné vidění. Maizlovi však neřekl, proč tam jede, že pro vaky zlata a&#160;stříbra. V&#160;lese prodleli po celou noc, až do úsvitu. Nic však nespatřili, ani záře, ani trpaslíků.</p>
			<p class="MLP_text ParaOverride-1">Rabbi Jizchak vracel se nespokojen do Prahy. Ne však bez naděje. Nadál se, že po druhé budou šťastnější. Ale nebyli. Ani po třetí, když zajeli do toho lesa. Po čase znovu se tam primas vydal i&#160;se svým zetěm, jemuž však do té chvíle nic nezjevil. Ale ani tentokráte nepochodil. Již nabyl primas přesvědčení, že vše, co tenkráte viděl, bylo pekelné mámení, že ho ďábel ošidil, aby provdal dceru za takového chudáka. To primasa hnětlo velice.</p>
			<p class="MLP_text ParaOverride-1">A&#160;pak už nemohl své mrzutosti ani utajiti. Zeť, kterého jindy tolik vynášel, se mu nelíbil, a&#160;již mu to starý Žid dával najevo. Jednal s&#160;ním čím dále tím chladněji, pak až příkře. Mladý Maizl to těžce nesl; posléze se odhodlal, že odejde z&#160;domu primasova, kdež byl patrně na obtíž. Mladá jeho žena mu nebránila, a&#160;tak se vystěhovali.</p>
			<p class="MLP_text ParaOverride-1">Mordechai Maizl převzal matčin obchod železem a&#160;zvelebil ho záhy tak, že byl jedním z&#160;nejpřednějších v&#160;Židovském Městě, ano v&#160;celé Praze. Mladý kupec se přičinil a&#160;Pán Bůh dal požehnání. Mordechai Maizl stal se záhy zámožným; nezpyšněl však a&#160;nezatvrdil se ve svém srdci. Na chudé pamatoval vždy, rozdával hojné almužny a&#160;dary a&#160;ujímal se nevinně zchudlých a&#160;zadlužených, jež z&#160;vězení vykupoval. I&#160;stalo se, že jednou v&#160;létě, bylo přede žněmi, přišel k&#160;němu do krámu nějaký sedlák, kterého neznal. Sedlák si vybral náčiní zbrusu nové, kosy a&#160;srpy, ale dodal hned, že teď přede žněmi nemá peněz, aby Maizl byl tak hodný a&#160;zboží to mu uvěřil. A&#160;Maizl, jemuž se zdál sedlák vpravdě poctivý, dal mu ty vybrané věci na dluh. Sedlák tím potěšen, pravil:</p>
			<p class="MLP_text ParaOverride-1">„Nu, věru, jsi hodný člověk, že mně neznámému věříš. A&#160;víš-li co, mám doma starou, železnou truhlu, tuze těžkou. Nemohu ji otevřít, dost jsem se namáhal. A&#160;nepotřebuju ji. Tu ti přivezu a&#160;dám na dluh.“</p>
			<p class="MLP_text ParaOverride-1">Třetího dne přijel s&#160;truhlou. Byla skutečně velmi těžká a&#160;vážila tolik, že sedlák jejím železem nejenom svůj dluh zaplatil, ale ještě něco na hotovosti dostal.</p>
			<p class="MLP_text ParaOverride-1">Pozdě navečer chtěl Maizl železnou truhlu otevříti. Ale jen dláto založil, jen kladivem uhodil a&#160;víko samo odskočilo a&#160;se vymrštilo. A&#160;pod víkem! Maizl žasl, trnul, jako oslněn hleděl na spoustu zlata a&#160;stříbra, jehož byla železná truhla plná. Mladý kupec se zaradoval, než ihned se vzpamatovav, spustil víko, truhlu zavřel a&#160;žádnému nic neřekl, ani své ženě. Čekal den, týden, měsíc, že sedlák se rozpomene a&#160;že přijde pro svůj poklad. Ale měsíce míjely a&#160;nikdo nešel, nikdo se nehlásil. Maizl sedláka neznal, ani nevěděl, odkud je. Když pak minul rok, počal Maizl pokladu užívati jako svého.</p>
			<p class="MLP_text ParaOverride-1">První, co učinil, bylo, že došel k&#160;vrchnímu rabínu a&#160;odevzdal mu velkou částku peněz, aby za ně vystavěna byla nová synagoga. Vyhradil si však, aby se nikdo nedověděl, že on ty peníze na stavbu věnoval. Než když stavba byla dokonána a&#160;nová modlitebna vysvěcována, prohlásil rabín veřejně přede všemi v&#160;nové synagoze, kdo ji vystavěl, a&#160;ukázal na Mordechaia Maizla, stojícího skromně v&#160;koutku.</p>
			<p class="MLP_text ParaOverride-1">Všichni se k&#160;němu hrnuli, blahořečili mu a&#160;blahopřáli. První ze všech byl rabbi Jizchak, jeho tchán. Ten se nyní s&#160;ním usmířil, a&#160;když se mu zeť svěřil, jak bylo se sedlákem, jak s&#160;jeho železnou truhlou, řekl mu primas najisto:</p>
			<p class="MLP_text ParaOverride-1">„Sedláka nečekej! Toť byl jistě jeden z&#160;těch trpaslíků.“ A&#160;teprve nyní vyjevil svému zeti, co se mu před lety stalo v&#160;tom lese a&#160;proč tam po svatbách i&#160;později jezdili.</p>
			<p class="MLP_text ParaOverride-1">„Kdo by se nadál, že se to takhle vyplní,“ zvolal rabbi Jizchak. „Takhle, tak podivně! Ale buď Šadaj pochválen na věky věků!“</p>
			<p class="MLP_text ParaOverride-1">Mordechai Maizl zůstal boháčem až do smrti. Nebyl však lakomcem, nýbrž přál stále svým souvěrcům a&#160;mnoho dobrého jim prokázal.</p>
			<p class="MLP_text ParaOverride-1">Synagoga, již svým nákladem vystavěl, slove podnes po něm. Kromě ní zbudoval v&#160;Židovském Městě radnici, lázně pro ženské, chudobinec a&#160;sirotčinec židovský, a&#160;že křivolaké, blátivé a&#160;špinavé uličky a&#160;ulice Židovského Města byly vydlážděny, jest také jeho dílo. Také hřbitov rozšířil a&#160;vždy a&#160;všude na chudé pamatoval. Tak činil až do své smrti, kterouž sešel r. 1601.</p>
			<p class="MLP_uroven4_nadpis ParaOverride-1">III.</p>
			<p class="MLP_text_bez1radku ParaOverride-1">Za panování Rudolfa II. žil v&#160;Židovském Městě pražském rabbi Jehuda Löw ben Bezalel, muž vysoce učený a&#160;zkušený. Byl vysoké postavy, a&#160;proto mu říkali „veliký rabbi“. Vyznal se znamenitě nejen v&#160;talmudu a&#160;kabbale<span class="CharOverride-1"><span id="footnote-051-backlink"><a class="_idFootnoteLink _idGenColorInherit" href="../Text/stare_povesti_ceske_025.xhtml#footnote-051">65</a></span></span>, ale také v&#160;matematice a&#160;hvězdářství. Nejedno tajemství přírody, jiným skryté, bylo mu povědomo a&#160;dovedl leccos divného, takže lidé žasli nad jeho kouzelnou mocí.</p>
			<p class="MLP_text ParaOverride-1">Pověst o&#160;něm šla široko daleko a&#160;pronikla také nahoru do hradu sv. Václava, ke dvoru Rudolfa krále. Jeho dvorský hvězdář Tycho de Brahe vážil si učeného Jehudy Löwa; sám panovník seznal ho podivným způsobem.</p>
			<p class="MLP_text ParaOverride-1">Kdysi jel z&#160;Hradčan na Staré Město v&#160;komorním voze v&#160;průvodu jízdných dvořanů. Bylo to zrovna, když vydal rozkaz, aby všichni Židé se vystěhovali z&#160;Prahy. Rabbi Löw šel tenkráte ke dvoru prosit za souvěrce; ale nepořídil, neboť ho ke králi ani nepustili. Nyní na něj čekal, a&#160;to zrovna prostřed Kamenného mostu, neboť měl bezpečnou zprávu, že tudy pojede.</p>
			<p class="MLP_text ParaOverride-1">Když lidé zhlédli na mostě královský, nádherný povoz se čtyřmi koňmi v&#160;krásném, leskle kovaném řemení a&#160;skvělý průvod na koních, volali na rabína, aby se klidil z&#160;cesty. Než Löw stál, jako by neslyšel, zrovna v&#160;cestě královskému kočáru.</p>
			<p class="MLP_text ParaOverride-1">Tu se již lidé na učeného muže osopovali a&#160;již po něm házeli. Kamení a&#160;bláto po něm metali a&#160;kvítí na něj padalo, na jeho plášť, hlavu a&#160;k&#160;nohám jeho.</p>
			<p class="MLP_text ParaOverride-1">Vtom dojížděl královský povoz. Rabín se však ani na krok nehnul z&#160;jeho dráhy. A&#160;koně ho nezajeli, nýbrž sami se před ním zastavili, ač jich kočí nezarazil.</p>
			<p class="MLP_text ParaOverride-1">Tu teprve se hnul rabbi a&#160;kráčel s&#160;obnaženou hlavou, růžemi a&#160;jiným kvítím k&#160;vozu, kdež pokleknuv prosil krále o&#160;milost pro své souvěrce. Král jeho zjevem a&#160;tím, co se tu stalo, překvapen, poručil mu, aby přišel na hrad. To byla veliká milost.</p>
			<p class="MLP_text ParaOverride-1">Druhé pak dosáhl v&#160;královském sídle, kdež s&#160;prosbou dobře pochodil.</p>
			<p class="MLP_text ParaOverride-1">Židé nemusili do vyhnanství a&#160;jejich rabbi Löw byl od té doby nejednou pozván na hrad ke králi, jemuž mnohou chvíli ukrátil svým kouzelnickým uměním. Jednou si přál král Rudolf, aby mu rabbi Bezalel ukázal arciotce Abrahama, Isaka, Jakuba a&#160;syny Jakubovy. Rabbi váhal, posléze však slíbil, že vyplní přání svého panovníka, jen o&#160;to že prosí, aby se nikdo ani neusmál, až se objeví posvátné postavy patriarchů.</p>
			<p class="MLP_text ParaOverride-1">Král a&#160;dvořané shromáždění v&#160;odlehlé síni slíbili a&#160;dychtivě hleděli do hlubokého výklenku u&#160;okna, kdež v&#160;šeru stál vážný, veliký rabbi. Ale již zmizel jakoby v&#160;mlze a&#160;z&#160;šedého mračna vynořila se vysoká postava starce v&#160;nadlidské velikosti, v&#160;řasném rouše, samojediná, jasně osvětlená. Zjevila se, velebně se nesla před očima všech, až náhle zanikla, jako by zhasla v&#160;šedém mraku. To byla podoba Abrahamova. Za ním zjevil se Isak, pak Jakub a&#160;synové jeho, Juda, Ruben, Simeon, Izachar a&#160;ostatní, zjevovali se jeden po druhém a&#160;král a&#160;dvořané tiše a&#160;vážně hleděli na předky židovského národa. Až tu z&#160;mraku se vynořil také Jakubův syn Naftalím, muž ryšavý a&#160;pihovatý, jenž rychle kol klusal, jako by nechtěl zmeškati, jako by ostatní honil. A&#160;tu se král smíchu neubránil. Ale jak se král zasmál, zmizel i&#160;mrak a&#160;všecko vidění a&#160;již hlučely prostornou síní výkřiky úžasu i&#160;hrůzy.</p>
			<p class="MLP_text ParaOverride-1">Dvořané vyskakovali ze svých sedadel a&#160;všichni hleděli a&#160;ukazovali vzhůru k&#160;malovanému stropu.</p>
			<p class="MLP_text ParaOverride-1">Pohnul se, patrně se sesedal, klesal víc a&#160;více. Vysoký sál byl nižší a&#160;nižší. Dvořané na smrt bledí chtěli ke dveřím, ale nemohli z&#160;místa. Byli jako přimražení. Všichni křičeli na Bezalela, i&#160;král na něj volal, ať zastaví strop.</p>
			<p class="MLP_text ParaOverride-1">I&#160;vystoupil rabbi z&#160;výklenku, vztáhl své ruce a&#160;říkal cosi. Nežli doříkal, klenba se zarazila a&#160;již se pak nenížila. Král již o&#160;další zjevení nedbal. Chvátal ven a&#160;za ním všichni dvořané.</p>
			<p class="MLP_text ParaOverride-1">Strop se však do své výše nevrátil. Kam se až snížil, tam zůstal. Král pak už nikdy do té síně nevkročil. Zavřeli její dveře a&#160;tak zavřenou zůstala napořád.</p>
			<p class="MLP_text ParaOverride-1">Rabbi Löw ben Bezalel neupadl v&#160;nemilost pro tuto příhodu. Ano stalo se, že i&#160;sám král Rudolf ho navštívil v&#160;jeho domě. Takové cti se Židovskému Městu ještě nedostalo. Ale rabbi Löw byl za ni také vděčen a&#160;z&#160;vděčnosti způsobil svému králi a&#160;pánu nemalé překvapení.</p>
			<p class="MLP_text ParaOverride-1">Löwův dům vypadal nevzhledně. Byl starý a&#160;málo výstavný. Ale jakmile král s&#160;dvořany vstoupil nízkými dveřmi do síně, počal žasnouti. To nebyla síň obyčejného domu, to byla uměle klenutá, malovaná a&#160;štukem zdobená místnost knížecího paláce. A&#160;schody vedoucí na mazhaus, jinde dřevěné, leskly se mramorem, pokud jich nezakrývaly drahé koberce. A&#160;nevešli jimi na sousedský mazhaus, ale do nádherné síně, zdobené obrazy a&#160;vzácnými čalouny. Postranními pak, otevřenými dveřmi bylo viděti do řad bohatých komnat a&#160;jedněmi také na otevřenou galerii vlašského díla.</p>
			<p class="MLP_text ParaOverride-1">Rabbi Löw, provázeje uctivě krále, uvedl ho s&#160;dvořany také do velké komnaty, kde bylo prostřeno, a&#160;prosil ho, aby ráčil přijati jeho pohostinství. I&#160;zasedl král ke stolu a&#160;rabbi uctil jej a&#160;všechny průvodce jeho takovou hostinou, že vyrovnala se tabuli královské. Král, zabaven tím čarovným uměním, kterým si Löw svůj nevelký dům rozšířil a&#160;tak skvostně vyzdobil, zdržel se tu drahnou dobu a&#160;odešel pak velmi spokojen. Přízeň svou a&#160;milost dal pak učenému rabínu nejednou najevo. A&#160;ten, aby se zachovala památka na návštěvu českého krále, dal na svůj dům vytesati lva vedle svého znamení, vinného hroznu.</p>
			<p class="MLP_text ParaOverride-1">Ještě větší však div nežli ty hradčanské zjevy arciotců byl golem, sluha Jehudy Löwa. Mocný rabbi si ho sám utvořil z&#160;hlíny; oživil ho pak tím, že mu vložil do úst „šém“.</p>
			<p class="MLP_text ParaOverride-1">Golem pracoval za dva. Posluhoval, vodu nosil, dříví štípal, zametal a&#160;vůbec vykonával všecky hrubší práce. Přitom nejedl, nepil a&#160;nepotřeboval odpočinku ani oddechu. Ale pokaždé, když šabes<span class="CharOverride-1"><span id="footnote-050-backlink"><a class="_idFootnoteLink _idGenColorInherit" href="../Text/stare_povesti_ceske_025.xhtml#footnote-050">66</a></span></span> nastával, v&#160;pátek podvečer, kdy všeliká práce měla přestati, vzal mu rabbi „šém“ z&#160;úst; golem naráz ztuhl, nehnul sebou a&#160;stál jako panák v&#160;koutě, mrtvá hlína, jež po šabesu ihned oživla, jakmile rabbi vložil do otvoru úst kouzelný „šém“.</p>
			<p class="MLP_text ParaOverride-1">Jednou však Löw ben Bezalel, chystaje se do staré-nové synagogy zasvětit šabes, zapomněl na golema a&#160;nevyňal mu „šém“ z&#160;úst. Ale rabbi jen vešel do modlitebny, jen začal žalm a&#160;již přiběhli za ním lidé z&#160;jeho domu i&#160;ze sousedství, všichni vyděšení a&#160;s&#160;hrůzou, urvaně, jeden přes druhého, oznamovali, vykřikovali, co se děje, co se stalo, golem že doma zuří, že nesmí nikdo k&#160;němu, že by každého zabil.</p>
			<p class="MLP_text ParaOverride-1">Rabbi okamžik váhal; nastával šabes, žalm již začal. Všeliká práce, každičké, sebemenší namáhání bylo od té chvíle hříchem. Ale žalmu, jímž se sobotní den zasvěcuje, ještě nedoříkal, nenastala ještě pravá chvíle šabesu. Vstal a&#160;chvátal do svého domu. Ještě nedošel a&#160;již slyšel temný hluk, dunivé rány. Když vstoupil, ostatní šli ze strachu kus za ním, spatřil ohavnost zpustošení: rozbité nádobí, rozmlácené, zpřevrácené stoly, židle, truhly a&#160;lavice, rozmetané knihy. Tu již dílo zkázy golem dokonal. Té chvíle „pracoval“ na dvorku, kde ležely již slepice, kuřata, kočka i&#160;pes, vše pobito, a&#160;kde právě trhal ze země lípu hrubého kmene. Byl všechen rudý a&#160;černé kudrny mu lítaly kol čela i&#160;tváří, jak vyvracel strom jakoby nějaký v&#160;plotě kůl.</p>
			<p class="MLP_text ParaOverride-1">Rabbi šel přímo k&#160;němu; hleděl na něj upřeně a&#160;ruce měl vztaženy. Golemem škublo, vyvalil oči, jak se ho mistr dotkl, a&#160;hleděl mu vyjeveně do očí jakoby přikován mocným jeho zrakem. A&#160;vtom mu sáhl rabbi mezi zuby a&#160;jedním hmátnutím vytrhl z&#160;úst čarovný „šém“.</p>
			<p class="MLP_text ParaOverride-1">Golema jako by podťal. Naráz se svalil na zem a&#160;ležel bez vlády, již jen jako hliněný panák, mrtvá hmota. Všichni Židé kol, staří i&#160;mladí, vzkřikli radostně a&#160;plni teď odvahy přistoupili k&#160;padlému golemu a&#160;smáli se a&#160;spílali mu. Rabbi však, zhluboka si vydechnuv, nepromluvil ani slova a&#160;kráčel zase do synagogy, kde za svitu lamp začal znovu říkati žalm a&#160;zasvětil šabes.</p>
			<p class="MLP_text ParaOverride-1">Posvátný den sobotní minul, ale rabbi Löw ben Bezalel nevložil už golemovi „šému“ do úst. A&#160;tak golem nevstal, zůstal hliněným panákem a&#160;dostal se na půdu, pod střechu staré synagogy, kdež se pak rozpadl na kusy.</p>
			<p class="MLP_uroven4_nadpis ParaOverride-1">IV.</p>
			<p class="MLP_text_bez1radku ParaOverride-1">Věky minuly a&#160;mnoho se změnilo v&#160;Židovském Městě. Tuhé odloučení přestalo, brány zmizely, město samo se zjinačilo, ulice, domy i&#160;obyvatelstvo.</p>
			<p class="MLP_text ParaOverride-1">Jen stará-nová synagoga zůstala, jak bývala, nezměněná a&#160;s&#160;ní mezi domy novější výstavnosti tichá „zahrada mrtvých“. Tu sešla se všecka přešlá pokolení bývalého, starého Židovského Města, od nejdávnějších dob, kdy ještě prý nebylo Prahy, až do času, kdy se ghettu uvolnilo i&#160;jeho obyvatelstvu, kdy se tu naposled odbýval „koure“ (pohřeb) a&#160;naposled se „kadiš“ modlili nad otevřeným hrobem.</p>
			<p class="MLP_text ParaOverride-1">Ve stínu bezových stromů i&#160;keřů trčí spousta kamenných pomníků, prostých i&#160;složitých, ploché desky vztyčené nebo k&#160;sobě skloněné v&#160;podobě střechy. A&#160;na všech různá znamení: hrozen, označující vůbec původ židovský, umyvadlo, oznamující, že tu odpočívá potomek pokolení Levi, ruce, znamení rodu Aronova. A&#160;tu podoba panny, tam podoba lva, vlka, jelena a&#160;jiných dle jména nebožtíkova.</p>
			<p class="MLP_text ParaOverride-1">Všude nápisy hebrejským písmem, stručné i&#160;rozvláčné, hlásající jméno i&#160;rod, rok úmrtí i&#160;zprávy o&#160;zesnulém. Čteš jména různá a&#160;podivná: hebrejská, německá a&#160;ze starší doby, ze 16. věku, kdy Židé se více hlásili k&#160;našemu národu, i&#160;mnoho jmen českých. Tu Krása Žid odpočívá, tam Čech, Černý, tu Sladka Židovka, Čárka, Mamila, Libuše, Sláva, tam Nezamysl, Máta, Vlk, vedle Dobruška a&#160;jiní a&#160;jiné.</p>
			<p class="MLP_text ParaOverride-1">Za starodávna, kdy se tu ještě pochovávalo, kladli Židé na pomníky, ale vždy tajně, různé peníze, milodar chudým, kteří se styděli přihlásiti se o&#160;podporu nebo almužnu. Teď leží na některých pomnících kamínky, tu hojněji, tam u&#160;menším počtu, ale všecky jsou tu na znamení úcty. Kdo z&#160;věřících hrob navštíví, položí kamének, a&#160;hromádky jejich praví, kdo žije v&#160;paměti dále a&#160;komu se žehná: „Secher Zaddik livrocho.“</p>
			<p class="MLP_text ParaOverride-1">Všecka pokolení bývalého Židovského Města se tu sešla: chudí, bohatí, zapomenutí i&#160;ve svém pokolení slovutní. Tu odpočívá učený rabbi Abigdor Karo, skladatel žalozpěvu o&#160;velikém pobití za krále Václava IV., tu odpočívá Mordechai Maizl, syn Šalumův, veliký dobrodinec svých souvěrců, i&#160;slavný Jehuda Löw ben Bezalel a&#160;jiní přední mužové židovské obce.</p>
			<p class="MLP_text ParaOverride-1">Všichni odpočívají ve stínu vonného křoví a&#160;nic neruší jejich spánek. Ale je tu jeden, jenž nedošel ani v&#160;„zahradě mrtvých“ lehkého odpočinutí, a&#160;zbožné „Šalom alechem“ bez účinku vane přes jeho opuštěný hrob.</p>
			<p class="MLP_text ParaOverride-1">Ten Žid se v&#160;mládí odcizil svému rodu. Přijal křesťanskou víru a&#160;stal se i&#160;knězem. Byl kaplanem u&#160;sv. Víta. Než pak, když se blížila jeho poslední hodinka, rozpomněl se na svůj původ a&#160;zatoužil odpočinouti v&#160;„zahradě mrtvých“ na Židovském Městě. Byla tam také pochována mladá židovská dívka, kterou kdysi za mládí miloval. I&#160;skonal jako Žid a&#160;Židé ho pochovali, jak si přál, poblíže hrobu milé mu dívky. Než poklidu, kterého jisté měl zaživa málo, nedošel ani v&#160;hrobě. Každé noci vstal z&#160;hrobu a&#160;musil k&#160;Vltavě, kdež na něj čekala lodice i&#160;příšerný veslař-kostlivec.</p>
			<p class="MLP_text ParaOverride-1">Tmou i&#160;za měsíčného svitu, jak byly noci, jezdili na druhý břeh. Tam zpronevěřilý kněz vystoupil a&#160;jeho veslař ho vyprovodil odtud nahoru na hrad, do kostela sv. Víta. Tam Žid-kněz usedl k&#160;varhanám a&#160;hrál; kostlivec měchy šlapal. Kostelní, prosebné písně, kající žalmy nesly se tichou a&#160;šerou prostorou chrámovou. Kněz těmi vroucími zvuky lkal a&#160;Boha prosil, aby mu bylo odpuštěno. Nevyslyšeny však vyznívaly dojemné, žalostné prosby. Nežli odbila hodina z&#160;půlnoci na svatovítské věži, ztichly varhany a&#160;smuten se vracel varhaník dolů k&#160;řece.</p>
			<p class="MLP_text ParaOverride-1">Kostlivec ho zase převezl a&#160;kněz vrátil se na hřbitov otců, do svého hrobu, aby nazejtří v&#160;noci zase vstal a&#160;jel za řeku a&#160;hrál u&#160;sv.&#160;Víta kající žalmy a&#160;písně.</p>
			<p id="_idParaDest-57" class="MLP_uroven3_nadpis ParaOverride-1">Smutná místa</p>
			<p class="MLP_text_bez1radku ParaOverride-1">V&#160;noci na den 21. měsíce června 1621 bylo po Praze placho a&#160;teskno, až úzkost svírala srdce. Všude mrtvo, všechny domy zavřeny, nikdo nesměl na ulici, jen hlídky cizích žoldnéřů procházely městem. Těžce se rozléhaly jejich kroky a&#160;hrozivě řinčela zbraň.</p>
			<p class="MLP_text ParaOverride-1">Na Staroměstském náměstí stály v&#160;nočním šeru povozy, z&#160;nichž skládali prkna a&#160;trámy a&#160;nosili je na prostřed rynku, kde pracovali tesaři. Temné rány seker, bouchání kladiv duněly hrobovým tichem. V&#160;nočním šeru za kmitu smolnic rostlo velké lešení výš a&#160;výše, až pak na úsvitě stálo již celé v&#160;studeném, sinavém světle, potažené červeným suknem se vztyčeným, dřevěným křížem na jedné straně.</p>
			<p class="MLP_text ParaOverride-1">Popravní lešení. A&#160;bylo dosud prázdné. Ale jak vzešlo slunce, zahřměla z&#160;hradu dělová rána, znamení, že se exekuce počíná. Tu bylo již náměstí zataženo císařským vojskem, pěším i&#160;rejtary, a&#160;na smutném lešení stály již temné, zakuklené postavy hrobařů a&#160;katových holomků. Pak přišel sám kat, Jan Mydlář.</p>
			<p class="MLP_text ParaOverride-1">Pak zasedli císařští rychtáři na svá místa. Již volali jméno prvního z&#160;odsouzených direktorů vězněných poslední noc v&#160;Staroměstské radnici; již kráčel pan Šlik zmužile na popraviště.</p>
			<p class="MLP_text ParaOverride-1">Ve vojsku bubnovali, po městě, po domech úzkostné ticho; věrní Čechové žalem se chvěli, plakali a&#160;modlili se za české pány a&#160;jejich druhy v&#160;direktoriu, kteří na tom červeném teatrum<span class="CharOverride-1"><span id="footnote-049-backlink"><a class="_idFootnoteLink _idGenColorInherit" href="../Text/stare_povesti_ceske_025.xhtml#footnote-049">67</a></span></span> nebo vedle na šibenici umírali. A&#160;bylo jich sedmadvacet!</p>
			<p class="MLP_text ParaOverride-1">V&#160;těch místech staroměstského rynku, kde se to stalo, bývalo šestnácte velikých kamenů do čtverce rozestavených. Staří Čechové, chodíce těmito místy, nikdy po těch kamenech nešlapali, ani na ně nevkročili. Vždy se jim uhnuli nebo je obešli ze šetrnosti ke smutnému místu a&#160;prolité krvi českých pánů. V&#160;těch místech zjevují se prý ti popravení šlechtici a&#160;měšťané, a&#160;to jednou do roka, v&#160;noci přede dnem, kterého tu skonali na popravišti. Sejdou se všichni, v&#160;jejich čele nejstarší všech, skoro devadesátiletý pan Kaplíř ze Sulevic, za ním pan Budovec z&#160;Budova, pán dlouhé šedé brady, starý Konecchlumský, Kochan z&#160;Prachové, pan Kryštof Harant, Diviš Černín, pan z&#160;Michalovic, Šlik, Otto z&#160;Losu, pan z&#160;Bílé, Hošťálek, Jesenský, Vodňanský, Vokáč, Jiří Řečický, Kobr, Jizbický a&#160;ostatní, starci i&#160;mladší, a&#160;z&#160;těch nejmladší, sotva čtyřicítiletý Jan Kutnaur, jenž tak hrdinsky, zpívaje, umíral. Všichni sejdou se na místě popravy a&#160;pak tiše, bez hlasu berou se náměstím do Týnského chrámu. Tam pokleknou před oltářem a&#160;zbožně přijímají tělo Páně pod obojí způsobou. A&#160;pak zmizejí.</p>
			<p class="MLP_hvezdicky ParaOverride-1">* * *</p>
			<p class="MLP_text_bez1radku ParaOverride-1">Tenkrát stávaly domy i&#160;prostřed Dobytčího trhu a&#160;jednomu z&#160;těch domů, jenž stál směrem k&#160;Novoměstské radnici, říkali U&#160;Zámečníků. Asi třicet kroků od tohoto stavení, směrem k&#160;radnici, trčel na volné prostoře kámen pět čtvrtí lokte zvýší a&#160;loket zšíří. Na tom kameni byl vytesán kříž, pod ním umrlčí hlava a&#160;letopočet 1627.</p>
			<p class="MLP_text ParaOverride-1">Na tomto místě, u&#160;toho kamene, dály se prý za starodávna popravy, a&#160;to nočního času. Také prý toho roku 1627 skonalo tu několik kněží mečem katovým a&#160;roku 1743 prý několik pánů českých za to, že se přidali k&#160;bavorskému kurfiřtovi, Karlu Albertovi, když se s&#160;Francouzi Prahy zmocnil, za českého krále se prohlásil a&#160;v&#160;kostele sv. Víta se korunovati dal.</p>
			<p class="MLP_text ParaOverride-1">Zrovna k&#160;tomuto kameni, jenž v&#160;těch místech zůstal až do devatenáctého století, vedla z&#160;Novoměstské radnice podzemní chodba, odtud pak dále pod celým Dobytčím trhem nahoru až do Faustova domu.</p>
			<p id="_idParaDest-58" class="MLP_uroven3_nadpis ParaOverride-1">Faustův dům</p>
			<p class="MLP_text_bez1radku ParaOverride-1">Starobylý ten dům stál na Skalce, na konci Dobytčího trhu, v&#160;nároží proti klášteru Na Slovanech. Nikdo v&#160;něm už dávné, dávné časy neostával, a&#160;proto vypadal sešle a&#160;chmurně. Červená kdysi střecha ztemněla, zdi oprýskaly, okna zkalená prachem a&#160;dešti byla jako slepá, plná pavučin. Těžká, dubová vrata, mocnými hřeby pobitá, nikdy se neotevřela, ani dvířka v&#160;nich, a&#160;nikdo se u&#160;nich nezastavil, aby sáhl po železném, uměle kovaném klepadle visutém.</p>
			<p class="MLP_text ParaOverride-1">Za vraty bylo pusto a&#160;ticho; pes tam nezaštěkal, kohout nezazpíval. A&#160;před vraty rostla mezi kamením tráva.</p>
			<p class="MLP_text ParaOverride-1">Chmurná byla také zahrada za domem i&#160;po boku jeho, směrem k&#160;cestě zrovna proti klášteru Na Slovanech. Nikdo jí nehleděl. Neměla záhonů, neměla políček s&#160;kvítím nebo zeleninou. I&#160;stezky v&#160;ní zmizely. Zarostly trávou. Všude jen tráva, bujná, vysoká tráva, že v&#160;ní tonuly kmeny starých javorů, lip i&#160;ovocných stromů, jejichž kmeny i&#160;haluze zarostly lišejníky a&#160;mechem.</p>
			<p class="MLP_text ParaOverride-1">Jen na jaře, když rozkvetly, když bujná tráva byla poseta pampeliškami jako zlaťáky, když se pak probělávala kozím pyskem a&#160;bolehlavem, vypadalo tu veseleji. Ale na podzim, když listí padalo, když zaválo celou zahradu, když nebe, chmurami těžké, níže se klenulo a&#160;vichr vál holými korunami, kdy za časných soumraků se pod nimi tmělo i&#160;po celém domě!</p>
			<p class="MLP_text ParaOverride-1">Smutno vanulo ze zahrady i&#160;ze stavení a&#160;divná úzkost z&#160;nich na lidi zrovna padala. Byla to místa prokletá a&#160;v&#160;noci tu obcházel duch doktora Fausta, jenž neměl po smrti klidu tak jako zaživa. Doktor Faust v&#160;tom domě před dávnými časy přebýval. Strojil tu kouzla, bádal v&#160;čarodějných knihách, čerta si tu zavolal a&#160;také mu svou duši zapsal. Za to mu čert sloužil a&#160;všecko vyplnil, co si jen doktor přál a&#160;smyslil. Ale pak, když vypršel čas, řekl ďábel: „Dost už a&#160;pojď!“</p>
			<p class="MLP_text ParaOverride-1">Než doktoru Faustovi se ještě nechtělo; bránil se, jak mohl a&#160;uměl. Zaklínal, zaříkával, ale nic naplat. Čert se do něho obul, chytl ho, pazourem ho držel, a&#160;když se Faust ještě bránil, vyrazil s&#160;ním ven, a&#160;ne dveřmi, ale přímo stropem. A&#160;tak Faust, jak jednal, tak se měl: čertu se zapsal a&#160;čert ho vzal.</p>
			<p class="MLP_text ParaOverride-1">A&#160;ta díra, kterou ve stropě vyrazil, zůstala. Sice ji několikráte zazdili, ale pokaždé se zdivo do rána vysypalo a&#160;byla zase černá díra jako předtím. Posléze zazdívání nechali, neboť je pojal strach, zvláště když počal v&#160;domě obcházeti Faustův duch. Každé noci se zjevoval, strašil; a&#160;tak ani nejsmělejší nájemník nevydržel v&#160;jeho domě.</p>
			<p class="MLP_text ParaOverride-1">Pak se již nikdo tam nepřistěhoval a&#160;staré stavení zůstávalo prázdno. Pustlo, scházelo. Nikdo tam ani nevkročil, každý se mu raději vyhnul nebo obešel, zvláště navečer a&#160;v&#160;noci. Jednou však, bylo na podzim, skoro již soumrak, zastavil se u&#160;vrat Faustova domu mladý muž, student. Že neměl nazbyt, bylo zřejmo na jeho obnošeném, třírohém klobouku, na sešlém kabátě, na blýsknavých nohavicích po kolena, na spravovaných punčochách, na sešlapaných střevících.</p>
			<p class="MLP_text ParaOverride-1">Byl chudý do žebroty jako toulavý chrt. Neměl už ani kde bydleti. Platiti nemohl, a&#160;proto mu dali výpověď. Chodil Prahou, sháněl byt, prosil o&#160;poshovění, ale všude ho oslyšeli, nikde ho nevzali. Tak prochodil celý den, až unaven, ztrmácen stanul před Faustovým domem. Jak sem až přišel, ani sám nevěděl.</p>
			<p class="MLP_text ParaOverride-1">Smrákalo se, mžilo a&#160;vál sychravý vítr. Na ten studentův chatrný kabát, třeba až po krk zapjatý, nestačil a&#160;bídné střevíce nebránily vlhku. Student se již zachvíval zimou. Déšť se spouštěl hustěji, tmělo se, podzimní večer tu a&#160;kam na noc?</p>
			<p class="MLP_text ParaOverride-1">Neměl, kde by hlavy složil. Rozhlížel se, pak upřel na starý, chmurný dům své zraky. „Odtud tě nevyženou,“ pomyslil a&#160;hořkost pojala mladého muže. Chvilku váhal, pak vzal za kliku, dvířka povolila, a&#160;již stál v&#160;klenutém průjezdu. Byl suchý a&#160;vítr tu nevál. A&#160;když se až sem odvážil, pustil se i&#160;dále.</p>
			<p class="MLP_text ParaOverride-1">Po schodech, nad nimiž vpravo ve výklencích stály podivné sochy, dostal se na chodbu. Byla dlouhá a&#160;ztrácela se na konci v&#160;šeru. Podél celé té chodby zhlédl řadu tmavých dveří vedoucích k&#160;pokojům. Bylo tu ticho a&#160;pusto; ze dvorku však a&#160;z&#160;opuštěné zahrady zaléhal sem hukot větru.</p>
			<p class="MLP_text ParaOverride-1">Student se na chvíli rozmýšlel, pak směle sáhl po klice nejbližších dveří a&#160;vstoupil do jizby. Pod jejím klenutým stropem se již tmělo; šero tu houstlo tím více, poněvadž stěny byly do polovice pokryty dubovým táflováním a&#160;poněvadž všechen nábytek, starý stůl, skříň a&#160;lavice podél zdi, byl z&#160;tmavého dříví. U&#160;stolu se černalo křeslo s&#160;vysokým lenochem.</p>
			<p class="MLP_text ParaOverride-1">Student stál chvíli u&#160;dveří, pak šel dál, až sedl do křesla. Ohlížeje se, čekal, naslouchal. V&#160;domě se však neozvalo nic a&#160;také se nikdo nezjevil. Jen vítr venku hučel a&#160;déšť harašil a&#160;pleskal do oken. Student v&#160;křesle čekal, naslouchal, až ho únava přemohla a&#160;hlas větru i&#160;deště uspaly. Usnul.</p>
			<p class="MLP_text ParaOverride-1">Spal do jedenácti, přespal půlnoc, hodinu z&#160;půlnoci, spal až do bílého rána, a&#160;nic, ani dost málo ho nevyrušilo. Ráno se divil, kde je, a&#160;když vzpomněl, kde strávil noc a&#160;jak poklidně, nabýval mysli. Nedal se na útěk, nýbrž chutě vešel do vedlejší jizby. Měla nábytek a&#160;kromě toho na zdech několik zašlých, zčernalých obrazů, z&#160;nichž jasněji vynikaly jen chmurné tváře bradatých mužů. Po bývalém však obyvateli, po doktoru Faustovi, na kterého teď pořád myslil, ani tu žádné památky.</p>
			<p class="MLP_text ParaOverride-1">Až ve třetím pokoji. Tu stálo staré lože pod nebesy vybledlé látky, na zemi ležely zašlé podušky, dvě povalené, uprášené již stolice a&#160;rozchlíplá stará kniha v&#160;zažloutlé, někdy bílé kožené vazbě. A&#160;ve stropě díra! Zela černě, jako mocí a&#160;naráz vyražená.</p>
			<p class="MLP_text ParaOverride-1">Tu se student zarazil. Vzpomněl, co slýchal, a&#160;teď viděl, že v&#160;té jizbě všecko asi tak, jak bylo, když čert odnášel Fausta. Ty stolice snad povalil, tou knihou asi mrštil po ďáblu. Student se neodvážil na ni sáhnout a&#160;také se dlouho nezdržel. Ve vedlejším pokoji nespatřil nic zvláštního, jen to, že od stropu visely dřevěné schody. Vstoupil na ně, stoupal po nich, až stanul u&#160;klenutí, u&#160;jeho otvoru, kterým se mohlo dále. Jak stoupl na poslední schod, zaslechl za sebou šramot. Ulekl se a&#160;žasl. Schody, po nichž sem vystoupil, samy se smrštily jakoby z&#160;papíru a&#160;zmizely ve stropě, nad nímž stál v&#160;nové místnosti, větší nežli všechny, jimiž prošel. Úžasem nad ní zapomněl na schody a&#160;jak se sem dostal.</p>
			<p class="MLP_text ParaOverride-1">Jizba byla prostorná, klenutého stropu s&#160;obrazy slunce, měsíce a&#160;jiných hvězd a&#160;znamení nebeských. Při stěnách stály tmavé stojany plné knih starobyle vázaných, malých i&#160;hrubých, a&#160;stoly s&#160;různými nádobkami z&#160;kovu i&#160;ze skla, lahvičky prázdné i&#160;s&#160;tinkturami barvy červené, zlaté, modré i&#160;jasně zelené. Prostřed veliké té komnaty stál dlouhý stůl zkřížených trnožů, potažený zeleným suknem. Na stole se leskly nádobky z&#160;mosaze i&#160;mědi, všelijaké měřické přístroje, vedle ležely zažloutlé pergameny a&#160;papíry, čisté i&#160;popsané, rozevřená kniha pod cínovým svícnem s&#160;voskovou svíčkou, něco ohořelou. Všecko vypadalo tak, jako by někdo dávno byl odešel.</p>
			<p class="MLP_text ParaOverride-1">V&#160;této komnatě se zdržel student nejdéle. Když pak opět přistoupil k&#160;otvoru, kterým byl přišel, a&#160;šlápl na jeho okraj, spustily se dřevěné schody zase samy až dolů, takže mohl volně sestoupiti. Z&#160;dolejší jizby však už nešel do Faustovy ložnice. Druhými dveřmi se dostal do předsíně; tam spatřil sochu sličného chlapce, majícího na řemeni buben. Jak student až k&#160;němu přistoupil a&#160;bubnu se dotkl, pohnul sebou hoch jakoby živý a&#160;jal se bubnovati. Paličky se mu jen míhaly a&#160;buben rachotil, div že se netřáslo okno. Chlapec bubnoval a&#160;bubnoval a&#160;student uleknuv se vyběhl na chodbu.</p>
			<p class="MLP_text ParaOverride-1">Odtud chvátal do průjezdu, na pustý dvůr, kde na samém kraji zahrady stála studna. Žlutý lišejník i&#160;zelený mech obrůstal její pískovcové kvádry a&#160;spadané listí javorů, lip, žluté i&#160;rudé, postlalo ji a&#160;její zašlou, kamennou sochu podivné obludy.</p>
			<p class="MLP_text ParaOverride-1">Také zahradou prošel; dlouho se tu však neomeškal.</p>
			<p class="MLP_text ParaOverride-1">Pod starými stromy, mezi hložím a&#160;houštinami, za kalného podzimního dne nebylo veselo. Vrátil se zas do domu. Tam bylo již ticho. Bubeník dobubnoval. Ale k&#160;němu již nešel, nýbrž opět do velké jizby klenuté a&#160;přehlížel tu pergamen a&#160;papíry. Pod nimi našel hladkou lesklou misku z&#160;černého mramoru a&#160;v&#160;ní stříbrný tolar, ryzí, lesklý, jako nový.</p>
			<p class="MLP_text ParaOverride-1">Zaradoval se i&#160;lekl. Chvíli nad ním stál, uvažuje, co s&#160;ním. Sám neměl v&#160;kapse ani vindry a&#160;hlad se ozýval. Ale kdyby tak Faust, nebo sám ďábel!</p>
			<p class="MLP_text ParaOverride-1">Váhal, bál se, ale pak tolar přece vzal a&#160;odešel do města. Navečer se zase vrátil, syt, ale se strachem, nezjeví-li se mu v&#160;noci nějaký duch. Usedl opět do toho křesla jako včera, aby tu přespal. Neusnul však tak záhy jako minulého večera a&#160;také se v&#160;noci probouzel. Nepřišel však ani Faustův duch, ani čert.</p>
			<p class="MLP_text ParaOverride-1">Když si pak opět prohlížel bibliotéku a&#160;přístroje na stole, nalezl na černé misce mramorové zase tolar. Včera tam byl jeden jediný, ten si vzal, v&#160;městě rozměnil, něco drobných měl ještě v&#160;kapse, a&#160;teď, kde se vzal, tu se vzal, třpytil se tolar bílý jako mléko na černé misce. To jistě jemu. Doktor Faust nebo kdo mu přeje. Tak student uvažoval a&#160;peníz vzal.</p>
			<p class="MLP_text ParaOverride-1">Před polednem odešel a&#160;vrátil se zas až večer, nesa si zbytek z&#160;druhého tolaru v&#160;kapse. A&#160;zase přespal v&#160;domě a&#160;zase pokojně jako včera. Ráno pak rovnou zamířil do bibliotéky a&#160;tam hned ke stolu. Byl tam, tolar tam byl ryzí, jakoby právě ražený, a&#160;ležel opět na černé misce. Student už nepochyboval, že je pro něj, a&#160;vzal ho beze všeho.</p>
			<p class="MLP_text ParaOverride-1">A&#160;tak každého rána tam našel tolar. Student ani tolik denně nespotřeboval. Co mu zbylo, skládal, až si uložil na nový oblek, plášť, klobouk i&#160;na novou obuv. Přitom se měl dobře. O&#160;byt se nestaral. Nebál se již ve Faustově domě, zvykl si na to tiché obydlí, kdež se o&#160;něj nějaký duch staral, ale nikdy se neukázal. Na zimu tam měl dříví dost, na dvoře i&#160;na zahradě. Topil, přikládal, až oheň mile hořel a&#160;praskal dole v&#160;jizbici v&#160;kamnech nebo nahoře v&#160;bibliotéce v&#160;krbu; četl a&#160;četl v&#160;knihách z&#160;Faustovy bibliotéky, i&#160;z&#160;té, kterou našel na velkém stole, i&#160;z&#160;té, která ležela dole v&#160;ložnici. Na tu se dosti pozdě odvážil; ale také v&#160;ní nejvíce našel, plno můřích noh a&#160;divných, čarovných znamení a&#160;zaklínání. Se strachy začal to čísti a&#160;ještě pak se mu někdy vlasy ježily nad tím čarodějnickým čtením.</p>
			<p class="MLP_text ParaOverride-1">Někdy se mu v&#160;té samotě zastesklo. Než vystěhovati se mu nechtělo. Měl tu pokoj a&#160;dosti pohodlí, a&#160;pak denně tolar bez práce! Druhové na vysokém učení, kam míň a&#160;míň docházel, se divili, co se s&#160;ním stalo a&#160;děje, jak se změnil, jaký je švihák z&#160;něho. Trnuli, slyšíce, kde bydlí, a&#160;nechtěli k&#160;němu jíti, když je zval. Posléze zvědavost tam některé vyvábila. Provedl je všude, od průjezdu do horního ponebí<span class="CharOverride-1"><span id="footnote-048-backlink"><a class="_idFootnoteLink _idGenColorInherit" href="../Text/stare_povesti_ceske_025.xhtml#footnote-048">68</a></span></span>, předsíní, jizbami, bibliotékou, ukázal ložnici, v&#160;ní postel znovu upravenou, neboť už v&#160;ní sám spal, díru ve stropě kobercem zakrytou a&#160;ucpanou, prošel s&#160;nimi zahradu a&#160;ukázal vše, nač sám po čas svého pobytu v&#160;starém stavení uhodil.</p>
			<p class="MLP_text ParaOverride-1">I&#160;vypravovali plni úžasu o&#160;divech tajemného bytu, o&#160;chlapci, jenž sám bubnuje, o&#160;divných sochách, tiše zpívajících, o&#160;kovové panně, jež je vodou polila, o&#160;zázračné klice u&#160;jednoho z&#160;pokojů, že sršela jiskrami a&#160;dala ránu tomu, kdo se jí dotkl, o&#160;jizbě, do níž se od stropu schody samy spustily a&#160;samy opět ke klenutí vznesly, o&#160;divných nástrojích a&#160;čarodějných knihách. I&#160;o&#160;železných dveřích zvěděli, vedoucích dole v&#160;domě do podzemí, do dlouhé, tmavé chodby.</p>
			<p class="MLP_text ParaOverride-1">Jen s&#160;černou miskou a&#160;bílým tolarem se student nepochlubil. Ale smál se známým, když ho varovali, aby tu přece jen neostával, že všeho do času, že pojednou na něj něco trhne, že zlý duch na něj nalíčil.</p>
			<p class="MLP_text ParaOverride-1">A&#160;nemluvili naplano. Vnada byla v&#160;černé misce nastražena.</p>
			<p class="MLP_text ParaOverride-1">Denně měl tolar, nemusil se o&#160;nic starat, nic dělat. Zvykal na pohodlí, počal si leccos vymýšleti, přilepšoval si, strojil se, vydání rostla, ale v&#160;misce nepřibývalo. Tolar pak už nestačil.</p>
			<p class="MLP_text ParaOverride-1">Student odvykl skromnosti. Zapomněl, jak mu bylo, když sem přišel. A&#160;pracovati se mu již nechtělo. Spolehl na knihy, na tu ze stolu ve velké jizbě i&#160;na tu, kterou sebral v&#160;ložnici. Bylo v&#160;nich, jak zaklínati, jak duchy volati. Sami se mu dosud nezjevili, měl od nich pokoj, a&#160;sám jich do té chvíle také nevolal. Bál se, ostýchal. Až teď chtivost zlata ho píchala a&#160;nutkala. Stříbro mu již nestačilo. Ani plné misky tolarů by neměl dosti; zlato chtěl, a&#160;k&#160;tomu měly dopomoci ty knížky.</p>
			<p class="MLP_text ParaOverride-1">Jednou po celý den v&#160;Praze hýřil a&#160;utrácel vypůjčené peníze; v&#160;tom hýření pobízel chvástavě své druhy, kamarády z&#160;mokré čtvrti, ať pijí, ať nešetří, ať pijí, zítra že bude míti peněz ještě více, a&#160;zlato, samé zlato, a&#160;nevypůjčené, ale své vlastní, že donutí toho ducha, který mu dosud sloužil, aby dával dukáty, a&#160;ne sprosté tolary.</p>
			<p class="MLP_text ParaOverride-1">Pozdě navečer odešel do Faustova domu. Několik napilých druhů chtělo s&#160;ním. On však nesvolil, dnes že musí býti sám, že té noci bude míti důležitou práci. Dívali se za ním, jak vešel, jak za ním zapadla dvířka v&#160;těžkých vratech. A&#160;již ho nespatřili. Ani oni, aniž kdo jiný. Neobjevil se víc už ani v&#160;koleji, ani ve své pusté společnosti.</p>
			<p class="MLP_text ParaOverride-1">Když někteří z&#160;jeho známých, kteří u&#160;něho ve Faustově domě již byli, šli jej tam hledat, nezastali ho. V&#160;domě bylo placho, ticho, všechno opuštěno. Po studentovi nikde ani památky. Jen v&#160;ložnici zhlédli rozházené lože, podušky po zemi, rozmetané šaty, plášť na cáry potrhaný, překocené židle, na podlaze rozchlíplou, starou knihu čarodějnou a&#160;vedle převržený svícen s&#160;ohořelou svící.</p>
			<p class="MLP_text ParaOverride-1">Vše vypadalo tak, jako by tu byl někdo zápasil. A&#160;ve stropě! Koberec ležel na zemi stržený, roztrhaný a&#160;černá díra zela volně. Na jejím okraji, na stropě, zhlédli skvrny, jako by krev tam stříkla. A&#160;ne černá, ale svěží, nedávno prolitá.</p>
			<p class="MLP_text ParaOverride-1">Všichni se pokřižovali a&#160;zděšeně utíkali z&#160;Faustova domu. Zhrozili se, jak děsně skonal jejich druh. Jistě vyzýval zlého ducha, zpupně ho zavolal, a&#160;zlý duch mu odzpíval. Zmizel s&#160;ním tou děrou ve stropě, kterou před časy vyletěl s&#160;doktorem Faustem.</p>
			<p class="MLP_hvezdicky ParaOverride-1">* * *</p>
			<p class="MLP_text_bez1radku ParaOverride-1">Tolik jen z&#160;Tvých pokladů dávných pověstí, matičko Praho!</p>
			<p class="MLP_text ParaOverride-1">V&#160;Tobě jest naše první vzpomínání. Tys hlava a&#160;srdce vlasti. Tvá sláva a&#160;Tvé pokoření byly slávou i&#160;pokořením všeho národa. Milá jsi a&#160;drahá všem věrným Čechům. Od věků stojíš, máti našich měst, a&#160;věkové Ti přidávali krásy.</p>
			<p class="MLP_text ParaOverride-1">Spanilá jsi a&#160;nádherná v&#160;slunečné záři, kouzelná jako z&#160;pohádky, jako líbezný sen ve svitu měsíce; a&#160;věkové Tebou hovoří, až trne srdce.</p>
			<p class="MLP_text ParaOverride-1">Nuž sbohem! Buď zdrávo, ty sídlo našich králů!</p>
			<p class="MLP_text ParaOverride-1">Půjdeme opět dále, do jiných končin, po stopách věků, naslechnout jejich ohlasu ve starých zvěstech.</p>
			<p class="MLP_text ParaOverride-1">Buď zdráva, matičko! Zlatá, slovanská Praho!</p>
			<hr class="HorizontalRule-1"/>
			<div class="_idFootnotes">
				<div id="footnote-067" class="_idFootnote">
					<p class="MLP_pozn_pod_carou ParaOverride-4"><a class="_idFootnoteAnchor _idGenColorInherit" href="../Text/stare_povesti_ceske_025.xhtml#footnote-067-backlink">49</a>  Stará početní jednotka, 60 kusů.</p>
				</div>
				<div id="footnote-066" class="_idFootnote">
					<p class="MLP_pozn_pod_carou ParaOverride-4"><a class="_idFootnoteAnchor _idGenColorInherit" href="../Text/stare_povesti_ceske_025.xhtml#footnote-066-backlink">50</a>  Obživa, živobytí.</p>
				</div>
				<div id="footnote-065" class="_idFootnote">
					<p class="MLP_pozn_pod_carou ParaOverride-4"><a class="_idFootnoteAnchor _idGenColorInherit" href="../Text/stare_povesti_ceske_025.xhtml#footnote-065-backlink">51</a>  Nastrojený, vyfintěný.</p>
				</div>
				<div id="footnote-064" class="_idFootnote">
					<p class="MLP_pozn_pod_carou ParaOverride-4"><a class="_idFootnoteAnchor _idGenColorInherit" href="../Text/stare_povesti_ceske_025.xhtml#footnote-064-backlink">52</a>  Omáčka.</p>
				</div>
				<div id="footnote-063" class="_idFootnote">
					<p class="MLP_pozn_pod_carou ParaOverride-4"><a class="_idFootnoteAnchor _idGenColorInherit" href="../Text/stare_povesti_ceske_025.xhtml#footnote-063-backlink">53</a>  Věchet, svazek slámy.</p>
				</div>
				<div id="footnote-062" class="_idFootnote">
					<p class="MLP_pozn_pod_carou ParaOverride-4"><a class="_idFootnoteAnchor _idGenColorInherit" href="../Text/stare_povesti_ceske_025.xhtml#footnote-062-backlink">54</a>  Bartoloměj má svátek 24. srpna.</p>
				</div>
				<div id="footnote-061" class="_idFootnote">
					<p class="MLP_pozn_pod_carou ParaOverride-4"><a class="_idFootnoteAnchor _idGenColorInherit" href="../Text/stare_povesti_ceske_025.xhtml#footnote-061-backlink">55</a>  Koupel.</p>
				</div>
				<div id="footnote-060" class="_idFootnote">
					<p class="MLP_pozn_pod_carou ParaOverride-4"><a class="_idFootnoteAnchor _idGenColorInherit" href="../Text/stare_povesti_ceske_025.xhtml#footnote-060-backlink">56</a>  Spodní roucho ženské, nošené pod kytlicí (svrchní hrubý oděv).</p>
				</div>
				<div id="footnote-059" class="_idFootnote">
					<p class="MLP_pozn_pod_carou ParaOverride-4"><a class="_idFootnoteAnchor _idGenColorInherit" href="../Text/stare_povesti_ceske_025.xhtml#footnote-059-backlink">57</a>  Svazek větviček používaný v&#160;lázních k&#160;masážím těla.</p>
				</div>
				<div id="footnote-058" class="_idFootnote">
					<p class="MLP_pozn_pod_carou ParaOverride-4"><a class="_idFootnoteAnchor _idGenColorInherit" href="../Text/stare_povesti_ceske_025.xhtml#footnote-058-backlink">58</a>  Stará bodná zbraň.</p>
				</div>
				<div id="footnote-057" class="_idFootnote">
					<p class="MLP_pozn_pod_carou ParaOverride-4"><a class="_idFootnoteAnchor _idGenColorInherit" href="../Text/stare_povesti_ceske_025.xhtml#footnote-057-backlink">59</a>  Na poplach.</p>
				</div>
				<div id="footnote-056" class="_idFootnote">
					<p class="MLP_pozn_pod_carou ParaOverride-4"><a class="_idFootnoteAnchor _idGenColorInherit" href="../Text/stare_povesti_ceske_025.xhtml#footnote-056-backlink">60</a>  Středověký svrchní šat univerzitních mistrů a bakalářů.</p>
				</div>
				<div id="footnote-055" class="_idFootnote">
					<p class="MLP_pozn_pod_carou ParaOverride-4"><a class="_idFootnoteAnchor _idGenColorInherit" href="../Text/stare_povesti_ceske_025.xhtml#footnote-055-backlink">61</a>  Čapka ve tvaru baretu.</p>
				</div>
				<div id="footnote-054" class="_idFootnote">
					<p class="MLP_pozn_pod_carou ParaOverride-4"><a class="_idFootnoteAnchor _idGenColorInherit" href="../Text/stare_povesti_ceske_025.xhtml#footnote-054-backlink">62</a>  Talár, dlouhý svrchní oděv se širokými rukávy a velkým límcem.</p>
				</div>
				<div id="footnote-053" class="_idFootnote">
					<p class="MLP_pozn_pod_carou ParaOverride-4"><a class="_idFootnoteAnchor _idGenColorInherit" href="../Text/stare_povesti_ceske_025.xhtml#footnote-053-backlink">63</a>  Závěs, pokrývka, čaloun.</p>
				</div>
				<div id="footnote-052" class="_idFootnote">
					<p class="MLP_pozn_pod_carou ParaOverride-4"><a class="_idFootnoteAnchor _idGenColorInherit" href="../Text/stare_povesti_ceske_025.xhtml#footnote-052-backlink">64</a>  Proti právu.</p>
				</div>
				<div id="footnote-051" class="_idFootnote">
					<p class="MLP_pozn_pod_carou ParaOverride-4"><a class="_idFootnoteAnchor _idGenColorInherit" href="../Text/stare_povesti_ceske_025.xhtml#footnote-051-backlink">65</a>  Tajné židovské učení.</p>
				</div>
				<div id="footnote-050" class="_idFootnote">
					<p class="MLP_pozn_pod_carou ParaOverride-4"><a class="_idFootnoteAnchor _idGenColorInherit" href="../Text/stare_povesti_ceske_025.xhtml#footnote-050-backlink">66</a>  Židovský svátek, sobota.</p>
				</div>
				<div id="footnote-049" class="_idFootnote">
					<p class="MLP_pozn_pod_carou ParaOverride-4"><a class="_idFootnoteAnchor _idGenColorInherit" href="../Text/stare_povesti_ceske_025.xhtml#footnote-049-backlink">67</a>  Lešení, stupínek.</p>
				</div>
				<div id="footnote-048" class="_idFootnote">
					<p class="MLP_pozn_pod_carou ParaOverride-4"><a class="_idFootnoteAnchor _idGenColorInherit" href="../Text/stare_povesti_ceske_025.xhtml#footnote-048-backlink">68</a>  Půda pod střechou.</p>
				</div>
			</div>
		</div>
</body>
</html>